Dal Consiglio nazionale del ‘ 75 la grande stampa parla di due anime contrapposte del partito . 
È vero che nella DC esistono due modi diversi di guardare a se stessa e quindi di influire sulla vita del Paese ? 
Moro : 
La grande stampa tende qualche volta a schematizzare . 
E c’ è anche chi ha interesse a farci apparire divisi , sperando di trarre vantaggio dall’ indebolimento della Democrazia Cristiana . 
Io credo che non esista una contrapposizione e che ci sia invece , pur nella varietà propria di un partito così largamente rappresentativo , una sostanziale unità di intenti . 
Unità , come ho detto , tanto più apprezzabile nella fase così delicata che stiamo vivendo . 
Certo ognuno porta il contributo della propria particolare sensibilità ed esperienza . 
Così prudenza e coraggio si equilibrano in una sintesi che dà alla Democrazia Cristiana la capacità di una presenza , costruttiva e significativa , nella vita nazionale . 
La diplomazia italiana è uno strumento valido 
La struttura e la funzione del ministero degli Est eri sono oggetto , di quando in quando , di vivaci polemiche , come pure le linee e le realizzazioni della nostra politica internazionale nel corso , all’ incirca , degli ultimi trent’ anni . 
Eppure non si può dire davvero che una diplomazia duttile ed abile , con la guida del potere politico , non abbia interpretato in modo intelligente le situazioni , non abbia colto le occasioni che si offrivano , non sia riuscita a condurre il Paese , attraverso la stretta severa del trattato di pace , ad una presenza onorevole e , non di rado , efficace nella vita internazionale . 
Per molti punti , quali i rapporti intereuropei , la liberalizzazione degli scambi , la presenza in Mediterraneo , l’ attenzione al Medioriente , le prime caute aperture all’ Est , le soluzioni per i residui problemi di frontiera , non vi sono state autentiche contestazioni . 
La grande opposizione alla politica di solidarietà occidentale , alla Alleanza Atlantica innanzitutto e , sia pure in minor misura , alla Comunità Europea , dà luogo ora , in una più matura e realistica riflessione , ad un diverso atteggiamento sugli indirizzi di fondo pur con proposte di integrazioni , accentuazioni , approfondimenti , ritmi e modalità . 
Questa è la forza delle cose . 
Segno che è stata scelta e perseguita la politica che la realtà del Paese , la sua collocazione geografica , la sua tradizione storica , la sua vita economica richiedevano . 
Una politica netta e chiara , svolta peraltro con misura e senso di responsabilità . 
Ho dinanzi a me , in particolare , due recenti articoli su « Repubblica » , non privi d’ intelligenza e d’ informazione , ma neppure di una certa frivolezza a scapito della serietà delle analisi e delle conclusioni . 
Vi si delinea una sorta di oscuro quinquennio , quello svoltosi sotto la mia responsabilità , nell’ amministrazione del ministero degli Est eri , che sarebbe stata lasciata degradare senza un vero impegno nella gestione degli affari e senza alcun soffio rinnovatore . 
Io avrei guardato forse lontano , ma avrei perduto l’ esatta visione delle cose vicine e me ne sarei , per incuria o timidezza , disinteressato . 
Della linea politica , degli obiettivi proposti e realizzati , non vi è cenno negli scritti che sto esaminando , come se la condotta della politica estera potesse essere giudicata , senza impegnarsi troppo a stabilire che cosa , con l’ ausilio dei mezzi esistenti è stato fatto , per stabilire appropriate ed utili relazioni con gli altri Paesi . 
Ebbene , nel quinquennio di cui si parla , e che è stato completato con la intelligente ed impegnata azione del ministro Rumor , vi furono momenti difficili , ma anche creativi . 
Nei suoi diversi aspetti , la politica estera italiana fu portata avanti in una sintesi equilibrata ed efficace . 
Molte cose furono fatte , non tanto per virtù del ministro , che pure vi si applicò con grande passione , ma soprattutto per il prezioso aiuto offerto da diplomatici di altissima classe . 
Del resto una valutazione seria ed approfondita in questo campo non può essere compiuta prima che siano pubblicati i documenti relativi a questo periodo della storia italiana . 
Il che i giovani possono attendere con pazienza . 
Mi limiterò dunque a ricordare gl’ indirizzi generali , i grandi temi di quella stagione : 
1 ) aggiornamento e consolidamento dell’ Alleanza Atlantica culminati nella conferenza di Ottawa ; 
2 ) allargamento della Comunità Europea ed approfondimento della cooperazione politica ed economica tra i nove Paesi ; 
3 ) sviluppo della distensione fino alla conferenza di Helsinki , i cui risultati sono ancor oggi pietra di paragone della politica internazionale ; 
4 ) presa di contatto con l’ Africa mediante , tra l’ altro , visite a numerosi Stati dell’ area subsahariana ; 
5 ) riconoscimento della Cina Popolare e sua ammissione alle Nazioni Unite ; 
6 ) avvicinamento al mondo arabo su una piattaforma equilibrata ; 
7 ) in questo stesso quadro contatti con i Paesi produttori di petrolio , proseguiti oggi con apprezzabile impegno ; 
8 ) politica realistica per le zone di confine ( Austria , Jugoslavia , Libia , Malta ) . 
E mi fermo qui , per quel che attiene alla sostanza dei problemi , i quali pur meriterebbero un più lungo discorso . 
E vengo ora ad alcune osservazioni sugli strumenti . 
Io ho trovato al ministero degli Est eri un’ amministrazione di grande competenza ed indiscutibile capacità operativa , un’ amministrazione appena incrinata da alcuni fermenti di contestazione non sempre genuini e formalmente corretti . 
Quello che in essi , peraltro , vi era ( e ve n’ era ) di vitale , è stato compreso e valorizzato . 
Con larghezza di vedute ho tenuto contatti con organizzazioni sindacali particolarmente vivaci , soddisfacendo dov’ era possibile e giusto , fermando là dove sarebbe stata compromessa l’ amministrazione nei suoi compiti costituzionali . 
È vero che non si è riusciti a portare a termine una nuova riforma del ministero ( dopo pochi anni ) , ma sono continuati studi e contatti , dei quali avrei tratto le conclusioni , se fossi rimasto al ministero degli Est eri . 
Ma mi sia consentito dire che il coordinamento regionale ed i gruppi di lavoro , ai quali si fa riferimento , sono stati , sia pure in modo informale , sperimentati . 
Non credo però che una riforma strutturale di tal genere sia risolutiva e che molto dipenda dagli uomini che servono lo Stato . 
Ebbene io desidero dire con sicura coscienza , per rendere omaggio alla verità , proprio dinanzi ad un’ ingiustificata e pessimistica svalutazione , che l’ amministrazione italiana degli Est eri è altamente qualificata e pesa in campo internazionale , per la sua competenza ed abilità , più di quanto pesi il nostro Paese . 
Vi sono stati , e vi saranno in avvenire , senza pause , grandi ambasciatori . 
Vi sono stati e vi saranno tecnici di grande valore . 
Certamente , da sempre , ed oggi più che mai , la politica estera si occupa , oltre che di pure relazioni politiche , di fatti economici , sociali , culturali , scientifici , tecnici , giuridici , militari . 
È giusto che le voci relative a tutti gl’ interessi del Paese siano ascoltate e le azioni per soddisfarle coordinate , avvenga ciò alla presidenza del Consiglio o al ministero degli Est eri . 
In entrambe le sedi , a seconda dell’ importanza del tema , ciò è stato fatto in passato e sarà fatto in avvenire . 
Ma il tramite necessario , perché siano affermate di fronte al mondo queste esigenze , è e resta il ministero degli Est eri . 
C’ è dunque certo una professionalità delle varie amministrazioni dello Stato da tenere in conto . 
Ma ve n’ è una specifica del ministero degli Est eri , una tecnica del rapporto internazionale , acutezza , misura , garbo , equilibrio , conoscenza del quadro complessivo delle relazioni tra gli Stati , da tenere in gran conto . 
Essa è pure essenziale in quella diplomazia multilaterale che si va sempre più accrescendo nel mondo moderno , dalle Nazioni Unite alla Comunità Europea , per citare due sole , ed assai rilevanti , esperienze . 
Nessuna diplomazia , dunque , senza contenuti . 
Ma anche nessun contenuto senza una diplomazia che lo possa collocare al giusto posto e fare valere . 
Perché le cose vadano bene , c’ è bisogno di coordinamento certo , ma non di fusione e confusione . 
Penso dunque , di fronte a troppe tesi avveniristiche , ad un ministero degli Est eri che non abbia sostanzialmente trasferito le sue competenze ad altre amministrazioni e che , in adeguate e moderne strutture , conservi la sua autonomia e l’ esclusiva responsabilità per quanto riguarda i rapporti internazionali . 
Un ministero degli Est eri il quale ponga un personale , com’ è avvenuto sinora , di grande qualità a servizio dello Stato , i cui interessi fondamentali , dalla sicurezza allo sviluppo , non possono essere soddisfatti che nel contesto internazionale . 
[ Al convegno culturale della Dc di Bari ] 
Cari amici , io sono molto onorato per essere stato invitato qui e portare il saluto del partito tutto intero [ a questo convegno ] 
promosso dall’ ufficio delle attività culturali della Democrazia Cristiana con la direzione intelligente e appassionata dell’ amico Sarti e Picchioni . 
Mi avvicino a queste cose con umiltà come si conviene a persona che non ha una competenza specifica nei temi difficili e appassionati che voi avete portato nel vostro convegno . 
In parte ho potuto seguire , quindi ho ammirato la serietà delle cose che sono state dette e l’ impegno con il quale sono state dette ; 
ho potuto rilevare una partecipazione di altissimo livello pluralistico che fa onore alla Democrazia Cristiana ed infine ho ascoltato con attenzione il discorso misurato , ma insieme incisivo del Ministro Antoniozzi . 
Credevo che la ragione fondamentale per la quale poi io sono qui è il fatto che io sono di qui ; 
se fosse altrove ci sarebbe stato il segretario del Partito , e saremmo stati certamente lieti ; 
essendo in corso a Bari questo convegno , era naturale che io venissi a portare a voi anche come deputato di Bari il mio saluto al quale si associa il collega Lattanzio , l’ amico Dell’ Andro e tutti quanti i rappresentanti politici che sono lieti di essere un po’ ospitanti della vostra iniziativa . 
È evidente che io non posso entrare in nessuno dei temi che voi avete trattato , me ne mancherebbe la competenza non avendo poi avuto la fortuna di assistere interamente ai lavori , non saprei neppure trarre degli spunti efficaci per entrare nel merito del vostro lavoro . 
Quindi mi basterà dire la ragione per la quale da un punto di vista politico e generale noi abbiamo voluto prendere questo contatto con un settore così qualificato del mondo della cultura . 
[ Talora ] 
siamo un po’ accusati qualche volta di insensibilità , di una certa chiusura , in una sorta di gestione del potere fine a se stessa , verso il mondo della cultura . 
Noi vogliamo dimostrare , con questa esperienza e con le altre che , mano a mano , si andranno sviluppando , la nostra attiva e responsabile presenza nel mondo della cultura . 
Ci sentiamo non aridi ed insensibili , e nella misura in cui lo fossimo per talune incrostazioni che possono ben venire dopo anni di esercizio del potere , certo noi vogliamo liberarcene . 
Vogliamo quindi essere immersi come politici , con la nostra specifica responsabilità , nella realtà del paese , questa realtà viva , creativa , ricca di possibilità , questa realtà che noi cogliamo e che ci fa sperare nell’ avvenire del nostro paese al di là di eventi conturbanti e al di là delle difficoltà politiche di fronte alle quali ci troviamo , che possono anche apparire in qualche momento insuperabili . 
Certo c’ è questo contrasto , ed anche io non riesco a sottrarmi in questo momento a tale considerazione di raffronto tra questo paese così vivo e diciamo così giovane , pieno di entusiasmo e desiderio di vivere , ed alcune manifestazioni che turbano il nostro spirito , ecco , le forme di violenza che con un ritmo ossessivo si ripetono nel nostro paese , quasi che esse volessero con la loro drammatica sistematicità mettere in discussione il nostro stesso assetto civile . 
Ecco , queste sono cose che non possiamo dimenticare . 
Vorrei che ritrovandoci qui , insieme , a parlare di cose umane , ricche , capaci di dare gioia , di affinare lo spirito noi non dimenticassimo che c’ è qualche insidia , che c’ è non nell’ insieme del paese , ma in alcuni settori marginali , qualche cosa che sembra richiamare alla barbarie , qualche cosa che è completamente fuori del contesto umano e civile del mondo di oggi . 
Quindi vorrei che noi ce ne ricordassimo , in questo momento , perché una protesta civile , un no dei nostri spiriti sia di incoraggiamento per tutti e soprattutto per coloro che hanno la pesante responsabilità di impedire che la barbarie venga nel nostro paese . 
Però , se dobbiamo ricordarci di questo , perché la vita non è fatta a compartimenti , vogliamo essere come politici non dimentichi di queste cose , ed essere anche partecipi della gioia , della creatività del vostro convegno , cioè delle cose nobilissime che sono fortunatamente tanta parte prevalente , quantitativamente e qualitativamente della realtà del paese . 
Voi avete , mi pare , essenzialmente studiato le strutture , i modi di funzionamento , i meccanismi più appropriati che la pubblica amministrazione deve mettere a disposizione , perché questa ricchezza dello spirito si svolga , perché si sviluppi così la civiltà del nostro paese . 
Ma non si tratta di un convegno ammnistrativo , non si tratta certo soltanto di questo . 
Dietro queste strutture c’ è questa realtà , questa grazia , questo desiderare quello che è bello , umano , degno . 
Ed è cosa di popolo e voi ve ne occupate come siete a servizio del popolo . 
Ecco , vorrei ridire in questo momento , come esponente politico , il nostro profondo rispetto per il mondo della cultura , del quale la cultura musicale di cui voi siete gestori , è una parte così importante . 
Credo che nell’ idea di libertà che caratterizza il nostro partito , anche nella sua insegna , ci sia questa idea di una garanzia da dare : 
la libertà che crediamo di aver servito nel corso di questi anni , che vogliamo servire in avvenire , che va tutelata , sostenuta , in sé e per sé , in quello che essa significa come espressione della dignità della persona , ma va garantita per quello che , in questo contesto di libertà , si sviluppa . 
Questo fatto che il nostro paese sia libero , aperto ad ogni iniziativa politica e ad ogni manifestazione dello spirito ; 
che iniziativa politica e manifestazioni dello spirito possano svolgersi in assoluta autonomia , al di fuori di ogni presenza soffocante dello Stato ; 
questo credo che ci inorgoglisca tutti . 
Siamo riusciti a creare questo stato nel quale c’ è la libertà e nella libertà c’ è lo spirito umano che si svolge e la cultura che si esprime . 
Quindi , profondo rispetto formale e sostanziale per la cultura ; 
essa è come un mondo sacro , diciamo , in un certo senso quello che sta nelle coscienze , nelle intelligenze , nello spirito degli italiani . 
Un mondo sacro che noi non vogliamo impedire , turbare , sminuire ; 
un mondo di fronte al quale noi ci inchiniamo , crediamo come politici che il nostro dovere sia di far sì che ogni intelligenza , ogni spirito si esprima e con ciò si arricchisca la vita . 
Sappiamo bene , naturalmente , che questo non significa solitudine ; 
è doveroso rispetto da parte nostra , ma non significa solitudine per coloro che manifestano lo spirito e costituiscono questo mondo da rispettare . 
Sappiamo che c’ è una responsabilità della cultura , e che lo svolgersi , come deve essere , indisturbato dell’ attività artistica non è certo disgiunto dalla vita sociale nel suo insieme che l’ artista e tutti coloro che sono in certo senso artisti , come partecipi di questi beni culturali , sono uomini che danno il loro dono di intelligenza , di bellezza , di nobiltà , di dignità alla vita sociale . 
Quindi , c’ è una responsabilità dell’ uomo di cultura , che è la responsabilità non solo di far crescere il vero , il bello e il buono , ma è la responsabilità di farsi carico della intera vita sociale . 
Perché essa nel suo insieme raggiunga i suoi obiettivi di ordine , di armonia , di sviluppo , di ricchezza , di giustizia , di libertà . 
Queste cose , cari amici , non le possiamo fare noi politici soltanto , le possiamo fare in collaborazione con voi . 
Noi siamo dei gestori , dei creatori di alcune dinamiche politiche , di alcuni aspetti istituzionali , attraverso i quali passa la ricchezza della vostra creazione . 
E questo permette appunto alla politica di raggiungere il suo fine , l’ armonia nella giustizia e nella libertà . 
Ecco , la DC resta fedele a questa esigenza di libertà . 
Ritiene che essa sia caratterizzante e il passato vuole farla garante nell’ avvenire . 
Saremo presenti in ogni campo ed anche , e vorrei dire soprattutto , nel campo della cultura ; 
saremo presenti con la nostra particolare fisionomia , come è doveroso per ogni partito , ma certo con grande rispetto per la pluralità delle voci , dei valori , degli interessi , degli ideali che esistono nel nostro paese . 
È altamente civile che altri siano venuti al nostro incontro ed è bello che noi lo abbiamo sentito così aperto , non una cosa tra noi , ma un contributo con il nostro volto , alla soluzione dei grandi problemi del paese . 
Questo credo che sia essenziale : 
che nella collaborazione , nel dialogo , ciascuno venga con il proprio volto ; 
quindi la Democrazia Cristiana con il proprio volto , con la propria presenza . 
Anche in questi giorni ci siamo incontrati con altri e questo è potuto anche apparire forse un po’ inconsueto , ma ci siamo incontrati ciascuno con la propria fisionomia ; 
noi con la nostra fisionomia , con il nostro modo di presenza nella vita nazionale . 
Ci siamo incontrati , mossi dalla gravità dei problemi , di questo paese che potrebbe distruggersi mentre ha infinite possibilità di svilupparsi , abbiamo ritenuto che fosse nell’ interesse del paese quello che andavamo facendo e come tale lo abbiamo compiuto e non abbiamo preoccupazioni ; 
pensiamo che non vi sia ragione di confusione , non vi sia ragione di scoraggiamento , poiché è presente in questo , per quanto ci riguarda , un partito che ha una sua fisionomia , una sua parola da dire . 
Un partito fedele , naturalmente alla sua tradizione , fedele ai propri impegni , in continuo contatto e dialogo con l’ opinione pubblica . 
Ecco , come mi sembra si possa conciliare il senso fiero della dignità del proprio partito e la prospettiva di un dialogo aperto . 
Mi pare che questo vostro stesso convegno significhi queste cose , voci diverse , ben caratterizzate , ma alla ricerca di qualche punto di vista comune . 
Io credo che questo punto di vista comune già emerge nel convegno e poi emergerà più in là nelle sedi parlamentari , dove queste proposte saranno esaminate . 
Ecco , io vorrei dire , in conclusione richiamandomi a quanto Picchioni ha voluto ricordare , cortesemente nella sua relazione , che noi non siamo degli aridi politici ; 
crediamo che la politica sia una cosa necessaria , importante , che ha anche una sua tecnica , alcune sue esigenze , ma vogliamo che sia ben chiaro , per noi e per tutti , che quello che conta è essenzialmente quello che sta dietro , quello che sta al di sotto , questo mondo ricco e vivo che sottostà alla nostra iniziativa politica . 
La quale , quindi , non deve essere una tecnica arida del potere , ma un omaggio reso quotidianamente alla verità e alla bellezza della vita . 
Malgrado tutto restiamo un grande Paese 
In generale non ritengo utili le polemiche e mi astengo dal replicare a coloro che esprimono giudizi sulla mia attività politica . 
Ho fatto eccezione per i due primi articoli della Spinelli su « Repubblica » ed ora , dopo qualche esitazione , per quello del 7 luglio , perché essi , pur partendo dalle persone , pur partendo da cose minori , toccano alcuni momenti importanti della politica estera italiana e mi stimolano a contribuire ad una migliore ricostruzione dei fatti . 
Su quello che mi riguarda personalmente non mi soffermerò più di qualche istante . 
La nostra ambasciata nel Kuwait è rimasta vacante per il tempo necessario ad assicurare la successione , cosa difficile per la insufficienza di personale e di mezzi , la quale ha pure impedito la tempestiva installazione , pur da me perseguita , di una più vasta rete diplomatica negli Emirati del Golfo . 
Per Il Cairo è stata compiuta una scelta laboriosa e delicata . 
Nella mia esperienza non conosco , a differenza di quanto afferma Barbara Spinelli , ambasciate inutili . 
Conosco invece l’ allarmante sproporzione tra il personale disponibile e gli stanziamenti di bilancio da un lato , i posti che si dovrebbero coprire all’ estero dall’ altro . 
L’ ambasciatore Cottafavi è stato a Roma solo per avviare la seconda fase della mia attività ministeriale e poi è regolarmente rientrato nella sede di Teheran , dove ha egregiamente portato innanzi iniziative , delle quali successive ed importanti missioni hanno visto la felice conclusione . 
Per quanto riguarda la riforma strutturale del ministero degli Esteri , essa ha proceduto nel quadro del programmato rinnovamento dell’ amministrazione dello Stato . 
Io non l’ ho certo ostacolata , anche se , in vista di altre necessità , non ho assegnato ad essa un’ assoluta priorità . 
Né ho mancato di apportare ogni possibile miglioramento , per utilizzare al massimo l’ ottimo personale , a cominciare dal segretario generale , ambasciatore Gaia , uomo di eccezionale probità e capacità . 
Andando ora al di là di questi piccoli rilievi polemici , vorrei soffermarmi brevemente su alcuni dati della nostra politica estera . 
A questo proposito la Spinelli , fedele al suo intento critico , così come svaluta lo strumento , così pure sminuisce il significato delle realizzazioni che , proprio attraverso il ministero degli Esteri , sono state conseguite . 
Fatta eccezione , forse , per i rapporti con la Cina e la Jugoslavia , tutto il resto è nel grigiore . 
La crisi petrolifera avrebbe sprigionato energie creative dovunque , ma non in Italia , rimasta , come al solito , inerte . 
Ma l’ Italia ha fatto , sia da sola , sia in sede multilaterale , quello che poteva essere fatto e non era , in verità , per noi come per tutti , moltissimo . 
Per quanto riguarda i prezzi , com’ è evidente anche oggi , ci si è dovuti limitare ad un’ opera di contenimento , restando affidata la neutralizzazione di questa temibile novità allo sviluppo economico dei singoli Paesi . 
A questo sforzo di persuasione e di moderazione il governo italiano ha partecipato con impegno ed efficacia . 
In un tale quadro carico d’ incognite ( le quali , del resto , permangono ) non abbiamo creduto di poter rifiutare , incoraggiati , d’ altra parte , dalla Comunità europea , consultazioni e collaborazioni con i Paesi industrializzati ed in ispecie con gli Stati Uniti d’ America . 
Era , tra l’ altro , aperto il problema delle fonti alternative di energia , al quale bisogna fare attenzione , se si vuole evitare un amaro risveglio . 
L’ Italia è stata presente perciò alla conferenza di Washington con spirito costruttivo e non di confronto con i produttori ed anzi ha compiuto , essa sola , il tentativo , non insignificante , di mediare tra la posizione americana e quella francese . 
Naturalmente furono intensificati i rapporti con i Paesi del petrolio , per un migliore affiatamento e per trovare beni e tecniche da scambiare con una merce indispensabile e preziosa . 
Vi furono viaggi non inutili che la Spinelli ha l’ amabilità di ricordare , ma anche molteplici contatti , non meno importanti sia bilaterali , sia multilaterali . 
È in questa atmosfera che comincia il dialogo euro-arabo . 
In realtà crisi più grave di quella dei prezzi fu quella dei rifornimenti , legata a ragioni essenzialmente politiche . 
Se fosse stata consumata fino in fondo , avrebbe avuto conseguenze catastrofiche e prodotto reazioni presumibilmente incontrollabili . 
Furono usati , per essa , i già ricordati strumenti della solidarietà europea ed occidentale ( ma con evidenti limiti ) e furono compiuti tutti i passi dei quali ho parlato innanzi . 
Ora è evidente che , su questo terreno , si poneva , come ancora si pone , il problema dell’ atteggiamento occidentale , europeo ed italiano di fronte alla drammatica controversia arabo-israeliana . 
Tutti gli Stati furono condotti da questi eventi e da un complesso di circostanze significative a sviluppare e rendere espliciti motivi , del resto contenuti nella risoluzione 242 del Consiglio di sicurezza delle Nazioni Unite , destinata a soddisfare , nella giusta misura , le esigenze della parte araba , senza discostarsi da quell’ equilibrio che richiedeva riconoscimento e sicurezza per lo Stato d’ Israele . 
Quello che noi abbiamo detto in quella circostanza , camminando per la nostra strada , corrispondeva e corrisponde ad una comune posizione europea . 
Ed io fui tra i primi ad occuparmi del problema dei palestinesi in termini esaurienti e costruttivi . 
L’ atteggiamento degli Stati Uniti , dal piano Rogers alle recenti , anche se sfumate , dichiarazioni del presidente Carter , appare indirizzato verso le stesse finalità . 
Al di là del bisogno di rifornimenti , era la componente mediterranea ed araba che veniva in tutta evidenza nella vita internazionale . 
L’ Italia era e si mostrò particolarmente sensibile , senza per questo diminuirne la sua antica amicizia per Israele . 
Era però impensabile che simili prese di posizione non avessero preoccupati riflessi in quel Paese . 
Da parte di tutti si cercò di mantenersi in una giusta posizione e di conservare buone relazioni . 
Non risponde al vero che altri abbiano giocato carte che l’ Italia non avrebbe saputo usare . 
Finché io fui in carica vennero effettuate visite nei due sensi e molteplici contatti con Israele . 
In una situazione , per tutti , estremamente difficile , l’ Italia si è comportata con obiettività e simpatia . 
Per la politica europea l’ azione del governo italiano è stata sempre significativa e coerente . 
Se si vuol dire che essa non è stata decisiva , si può sottoscrivere . 
Niente lo è in assoluto ed il peso del nostro Paese , diminuito , tra l’ altro , da un certo logoramento politico , non ci permette di essere propriamente determinanti . 
Ma il nostro contributo , a partire dalla istituzione della Comunità , è stato sempre dato , grazie in ispecie , ripeto , all’ abilità della nostra diplomazia , ad ogni buona causa europea . 
Certo l’ allargamento della Comunità all’ Inghilterra non sarebbe stato possibile senza un ripensamento francese . 
Ma questo nuovo atteggiamento è stato influenzato dalla insistenza tedesca ed italiana , con un’ apertura di credito totale che le permanenti perplessità dell’ opinione pubblica britannica mostrano essere stata estremamente generosa . 
La nostra assistenza all’ Inghilterra e ad altri Paesi nel corso del negoziato fu costante , passionalmente impegnata e certamente efficace , specie nel periodo della nostra presidenza della Comunità . 
E benché la Spinelli ironizzi , io continuo a credere che la lettura dei documenti , a suo tempo , sarà interessante . 
In nessun modo poi può essere addebitata all’ Italia una qualsiasi rinuncia a quella che fu chiamata l’ identità europea , in particolare nel rapporto atlantico . 
Nella riunione dei ministri degli Esteri a Gymnich , tenutasi mentre era aperta la successione al presidente Pompidou , fu piuttosto una iniziativa anglotedesca , mentre io insistevo perché si definisse la posizione dell’ Europa , a promuovere un compromesso sul punto delle relazioni Europa - Stati Uniti . 
Esso peraltro non annulla il significato , in sé rilevante , della dichiarazione di Ottawa . 
In realtà l’ idea kennediana di una guida comune tra Stati Uniti ed Europa si è andata attenuando , anche se appare ora qualche segno di rinnovata consapevolezza . 
È evidente che l’ Italia e la stessa Europa nel suo insieme non sarebbero bastate e non basterebbero ad assicurare una presenza europea , negli affari mondiali , solidale eppure originale . 
Occorre una evoluzione generale nella quale pesi una reale e crescente unità dell’ Europa . 
Noi abbiamo creduto e lavorato per questo . 
Continuiamo a credere e a lavorare per questo . 
In tale prospettiva non abbiamo ritenuto possibili ed utili direttori nella politica internazionale . 
E per quanto riguarda l’ Europa , è mia convinzione che evitare questa struttura gerarchica sia non tanto un problema di politica estera quanto di politica interna italiana . 
Noi abbiamo potenzialità tali da rendere impraticabile un direttorio nei confronti nostri come di altri . 
Si tratta solo di non disperdere ed anzi di sviluppare i tanti dati positivi che fanno dell’ Italia , malgrado tutto , un grande Paese . 
[ Discorso ad Atri ] 
La Democrazia Cristiana non intende certamente sottrarsi al giudizio dell’ opinione pubblica ed anzi desidera mantenere un continuo ed intenso rapporto con il suo elettorato . 
« È quindi naturale che essa , a distanza di un anno dalle elezioni , faccia un bilancio della sua iniziativa e s’ interroghi con scrupolo sulla fedele attuazione della sua linea politica . 
Ebbene , tenuto conto delle circostanze , il giudizio è positivo . 
Il volto della Democrazia Cristiana non è cambiato ed è perfettamente riconoscibile . 
Al termine di questo periodo , che ci appare più lungo perché tutto carico di tensioni e di rischi , si può dire in coscienza ai militanti ed agli elettori democratici cristiani che in complesso il paese è stato guidato nel rispetto di quei fondamentali valori e interessi dei quali la Democrazia Cristiana ha assunto la rappresentanza e la difesa . 
E ciò è avvenuto , ancora una volta , senza alcuna forzatura autoritaria e al di fuori di ogni settarismo , nella piena salvaguardia cioè della democrazia ed in una visione d’ insieme della vita nazionale » . 
« La Democrazia Cristiana ha continuato nella sua utile mediazione sociale e politica ed ha tenuto il Governo non solo per il fatto di avere conservato , in una durissima lotta , la maggioranza relativa , ma anche in forza di una più larga accettazione , derivante da ragioni obiettive , il che impone , ancora una volta , particolare senso di misura e di responsabilità » . 
« Le condizioni del paese ed il modo di essere dei rapporti tra le forze politiche hanno reso questa prova molto severa . 
La posizione riservata dei partiti intermedi , a cominciare da quello socialista , posizione della quale si possono comprendere alcune ragioni e che è comunque oggetto di rispetto , non va mai dimenticata e dovrebbe essere tenuta presente da certe correnti di opinione che sembrano pronte a coglierci in fallo per trarne conseguenze che sarebbero comunque disastrose . 
L’ incoraggiamento a parlare con queste forze ci trova naturalmente disponibili . 
Si tratta però di un dialogo difficile . 
Certo , se i dati della situazione fossero stati meno rigidi , il quadro politico sarebbe risultato più limpido . 
Non vi è dunque una responsabilità della Democrazia Cristiana , la quale pertanto merita di essere non abbandonata , ma aiutata » . 
« Malgrado tutto però , il quadro politico come era stato richiesto dalla direzione , è rimasto integro , poiché noi non abbiamo dato luogo ad una collaborazione politica con il Partito comunista , ma abbiamo tenute ferme le obiettive convergenze , già verificatesi , ivi incluse quelle del Partito comunista , oggi impegnato in un processo critico non concluso ma di evidente rilievo . 
Convergenze dettate dal senso di responsabilità verso il paese , in un momento particolarmente difficile , del quale è doveroso dare atto » . 
« Del resto quale sarebbe stata per tutti l’ alternativa ? 
Si collocano in questo quadro , e cioè assunzione di responsabilità senza mutamento del quadro politico , le intese programmatiche raggiunte dai partiti e che hanno trovato in Parlamento vasti consensi . 
Questi accordi facilitano la soluzione di gravi problemi , dando un contenuto più incisivo al regime delle astensioni non concordate , le quali , pur arricchite di taluni concreti programmi , restano il dato politico che noi abbiamo ritenuto non modificabile e non superabile e che in effetti non abbiamo né modificato né superato . 
Non si vuol certo negare che questo discorso sia significativo ; 
ma si deve negare che sia stata presa un’ altra strada , il cui sbocco risulti obbligato » . 
« Queste intese hanno un loro equilibrio che nasce dalla molteplicità delle parti in causa . 
Non ci sono né vincitori né vinti , nessuno di noi si riconosce pienamente in quel che è stato insieme definito ; 
sono solo valorizzati apporti diversi apparsi componibili . 
Ci conforta , nel merito , il giudizio positivo ed autorevole di Guido Carli . 
Desidero dire che la nostra lealtà , nei limiti indicati , è fuori discussione . 
L’ accusa , come sempre facile , alla Democrazia Cristiana di coltivare riserve mentali è del tutto infondata . 
Ma naturalmente abbiamo il diritto e il dovere di discutere negli spazi che sono ancora aperti » . 
« Il dibattito non è l’ anticamera del tradimento . 
Mentre accettiamo , pur non condividendole tutte , le decisioni assunte sul tema del decentramento , vogliamo rilevare che talune ragioni fatte valere nella dialettica centralismo-decentramento sono non già difesa di privilegi personali , ovviamente assai contingenti , ma dati di un processo che deve essere condotto avanti con una visione compiuta e responsabile delle cose » . 
« Memori della vocazione autonomista della D.C. dobbiamo accogliere volenterosamente , benché non abituale , questo nuovo modo di essere della nostra vita sociale , ma avendo anche , per quest’ ultimo come per altri punti , ben presenti i rischi del frazionamento e l’ esigenza , cui si è fatto giustamente richiamo , di riaggregazione sociale . 
Tra l’ altro c’ è la necessità di non essere in ordine sparso in Europa con perdita ulteriore di peso politico . 
Occorre dunque , pur nella varietà di uno Stato democratico ben caratterizzato , una volontà unitaria la quale vinca , mano a mano , la inquietudine così frequente nella nostra vita nazionale , e assesti quest’ ultima in un modo costruttivo , facendo dell’ Italia un Paese non convulso ed inconcludente . 
Ma , ad un tempo , libero , operoso e ordinato » . 
Un uomo e un partito per la scelta democratica 
La comparsa del bel volume di Scoppola su De Gasperi nella prima fase della nuova democrazia italiana è stata occasione di un ripensamento sull’ opera dell’ uomo di Stato e di un omaggio sincero alla luce , ormai , della ricostruzione storica . 
Interessanti ed utili il complesso dei contributi che « Il Popolo » , con encomiabile iniziativa , vi ha dedicato e le « recensioni » , in genere penetranti , pubblicate largamente nella stampa italiana . 
Dalle pagine di Scoppola emerge chiaro lo sforzo di De Gasperi , per dare espressione democratica a quella parte notevole del mondo cattolico che sentiva di essere chiamata nel suo insieme ad assolvere una funzione di rilievo nella ricostruzione e nel riassetto politico-sociale del Paese . 
Nessuno può disconoscere che De Gasperi sia stato coraggioso e lungimirante , preoccupato com’ era , e come tutti dobbiamo essere , di evitare che il mondo cattolico facesse una scelta sbagliata di campo e che mancasse all’ Italia , in ispecie nell’ incerta e difficile situazione nella quale essa si trovava , l’ utile apporto di una componente idealmente caratterizzata , coraggiosa e prudente ad un tempo , innovatrice e garantista per quanto riguarda valori e tradizioni di grande rilievo . 
Si trattava di evitare che si potesse pensare o progettare , nel vuoto che si era venuto a creare , una successione del mondo cattolico al fascismo in funzione autoritaria e classista . 
Non c’ è dubbio che De Gasperi percepì subito il pericolo ed ebbe ben presente la temibile alternativa di quella che doveva essere invece la Democrazia Cristiana . 
Agì perciò in modo vigoroso per scongiurare siffatta eventualità . 
Nulla deve essere tolto ai meriti acquisiti da De Gasperi , così come Scoppola li descrive , nel lavoro diretto a bloccare ogni degenerazione ed a dare solide basi al regime di libertà che si andava profilando . 
Si può solo forse osservare che vi erano nel mondo cattolico fermenti assai significativi in senso innovatore e democratico , che vi erano , già al suo interno , contrappesi abbastanza consistenti ad ogni spinta involutiva , sì che era possibile dare , con un’ iniziativa incisiva e lungimirante , quale fu certo quella del grande statista , espressione politica alle profonde aspirazioni umane e di libertà del cattolicesimo italiano . 
Vi sono certo stati , come traspare , perplessità , resistenze , condizionamenti , inquietudini per la scelta democratica , soprattutto per le sue conseguenze nella dialettica dei Partiti . 
X 
Non sono mancate nel corso degli eventi tensioni ed anche forti tensioni ; 
alcuni passaggi particolarmente difficili sono stati contrassegnati da un pungente riesame critico della situazione . 
E si può aggiungere , che , in mancanza di una guida lucida ed abile come quella di De Gasperi , le cose avrebbero potuto anche deteriorarsi . 
Averlo impedito ed avere colto ogni occasione costruttiva ; 
in una situazione in qualche misura bilanciata aver fatto inclinare le cose nella direzione giusta , fu il grande merito di De Gasperi . 
Se non vi fosse stato però questo modo di essere significativo dello stesso mondo cattolico ( che fu visibile , del resto , al momento della Costituente ) , se forze retrive avessero avuto una netta superiorità , l’ impresa alla quale Egli si era dedicato sarebbe apparsa , più che difficile , impossibile . 
De Gasperi dunque conobbe perfettamente l’ ambiente nel quale si muoveva , le condizioni di cui si doveva tener conto , gli spazi che gli erano offerti e talora gli spiragli da utilizzare nell’ attuazione del suo disegno . 
Egli identificò i tratti di mare nei quali avrebbe potuto navigare e gli scogli contro i quali avrebbe potuto infrangersi . 
Operò in modo che la navigazione proseguisse , qualche volta lenta , ma senza incidenti , accortamente prospettando , persuadendo , spiegando e qualche volta rischiando com’ è proprio di un politico di grande levatura . 
Egli fece di un insieme , non privo di qualche interna differenza , un solido e durevole supporto della democrazia italiana . 
Ed insomma non solo intuì che l’ esperienza democratica andava condotta sino in fondo , senza titubanze e riserve , essendo ciò nell’ interesse del Paese , nell’ interesse di quei valori cristiani che sarebbero stati altrimenti inariditi e deformati , ma volle con forza , realizzò con decisione , duramente , il suo progetto politico e costruì nella lotta un partito di libertà , popolare , mosso da ideali cristiani , di vasta rappresentanza sociale , in continuità feconda tra diverse generazioni e diverse esperienze culturali e politiche , costituendo un prezioso punto d’ incontro tra molteplici forze , necessità e spinte del Paese . 
X 
La sua successione a Parri fu espressione di necessaria transizione da un punto di equilibrio formale ad uno sostanziale , l’ instaurazione di una mediazione efficace nella realtà italiana , tenuto conto , ovviamente , anche dei fattori internazionali . 
Non una congiura , dunque , ma un adeguamento alla situazione , un avviamento alla normalità nel confronto di forze politiche ben caratterizzate e con una definita misura di consenso popolare . 
Il fatto che questo passaggio non sia stato seriamente contrastato significa che tutti avevano appreso la lezione delle cose e che si faceva una politica realistica e quindi una buona politica . 
De Gasperi ed il suo partito si collocavano così nella posizione centrale che non avrebbero più abbandonato , dando alle forze cattoliche una grande occasione ed una grande responsabilità . 
Naturalmente tutto questo richiedeva ( e costava ) un continuo dibattito con il proprio elettorato , con correnti di opinioni che non si erano dissolte dopo la scelta pregiudiziale per la democrazia . 
Ad ogni momento il punto di equilibrio del Paese e , corrispondentemente , il vero volto e la vera funzione della Democrazia Cristiana dovevano essere ritrovati . 
Era il discorso interno , ormai , al partito , ma non senza qualche più importante opera di persuasione e di messa a punto politica . 
Precisando qualche accenno fatto sopra , vorrei dire che il permanente dibattito sulle alleanze , il quesito se la Democrazia Cristiana dovesse fare il più possibile da sola e perciò con una forte caratterizzazione propria , o invece dovesse operare con altri e con chi , fu ovviamente sempre un discorso aperto . 
Anche taluno che aveva accettato la democrazia , nella compagine del mondo cattolico , e con indubbia sincerità , non era talvolta preparato a coglierne le implicazioni e cioè il confronto ed eventualmente il concorso con altri in una situazione aperta a tutti i venti . 
Da qui la contrastata vicenda che va dalla tentazione ( respinta ) dell’ isolamento o della copertura di destra al centrismo ed al centro sinistra sino agli interrogativi odierni . 
Nel periodo considerato questo permanente dibattito , in presenza delle ragioni che lo Scoppola mette molto bene in luce , portò dalla larga coalizione delle forze della resistenza antifascista , attraverso l’ esperienza del governo a tre , all’ esclusione di comunisti e socialisti dal Governo . 
Insomma dalla unanimità pressoché obbligata della ripresa politica postbellica al riscontro di diversità ed asprezze , apparse , ad un certo momento , incomponibili , anche con riguardo , probabilmente , a dati internazionali . 
Scoppola osserva che si era trattato dell’ esclusione dal Governo , non dal sistema democratico . 
Ed è certo vero , come , tra l’ altro , la storia successiva ha dimostrato nel suo lento procedere tra talune inevitabili durezze , tra talune diversità drasticamente rilevate , ma con un discorso mai interrotto , a mano a mano più sereno nella consapevolezza di una presenza , da una parte e dall’ altra , inevitabile ed obiettivamente significativa . 
Parlo ovviamente del Partito comunista , perché per i socialisti , egualmente esclusi in quel momento cruciale , la diversità era meno radicale e la non appartenenza ad un opposto sistema condizionante , indiscutibile . 
Non si può mettere in dubbio che De Gasperi , pur con alcuni momenti di comprensione nutrita anche di finezza intellettuale , finanche alcuni moti iniziali di simpatia , fu fortemente anticomunista , ma restando sempre saldamente democratico . 
I dati della profonda diversità tra Democrazia Cristiana e Partito comunista , pur con talune attenuazioni , sono rimasti ben fermi . 
Ma siffatta diversità , soprattutto per l’ evolvere della situazione generale , gli avvenimenti internazionali ed il modificarsi , in qualche misura , del mondo cattolico , hanno fatto , meno che in passato , da sbarramento nei confronti della quantità e qualità dei consensi raccolti dal Partito comunista . 
Correlativamente anche il sistema delle intese politiche tradizionali è mutato e si pone in termini problematici , ai quali peraltro non può mancare la maggiore attenzione . 
È il grande tema del nostro tempo . 
Operando come storico Scoppola non chiede al suo De Gasperi di darci consiglio per l’ oggi : 
non lo immagina pronto a superare una esclusione contingente o invece ben fermo e duro nel mantenerla . 
Noi sappiamo che cosa Egli ha fatto e perché l’ ha fatto , qual era il tipo di partito e di elettorato di cui disponeva , quali le forze con cui collegarsi in un disegno armonizzato tra molti . 
Sappiamo solo che Egli aveva identificato diversità dirimenti , fermo restando il gioco democratico . 
X 
Questo gioco democratico , senza poter risolvere di per sé tutti i problemi , offre con una sua naturale pieghevolezza ed intrinseca fecondità strumenti di dialogo ed occasioni per assumere responsabilità quali il momento storico richiede . 
Che questo quadro sia rimasto integro e ci dia oggi anche delle possibilità di gestione politica , senza alterare gli orientamenti di fondo del Paese , è un segno di vitalità e validità , di cui pure dobbiamo essere grati a De Gasperi che convogliò vaste masse di popolo , non immemori del loro essere cristiane , verso il confronto delle idee e le libere ed aperte scelte politiche . 
Da De Gasperi , sulla testimonianza della fine ricostruzione di Scoppola , ci vengono il monito ad una grande fermezza nei principi e , insieme ad una intelligente duttilità nell’ azione politica , l’ invito a considerare la democrazia non solo come intangibile patrimonio del nostro vivere civile , ma anche come un fatto morale , uno straordinario esempio di coerenza interiore , larghezza di vedute ed apertura al dialogo , l’ insegnamento di una sapiente commistione di coraggio , prudenza , rigore , accorto calcolo politico e soprattutto di una grande serietà . 
Egli non può essere certo dimenticato e la sua vicenda politica non è chiusa , ma , in fondo , continua . 
Quello che deve restare allo Stato 
Le recenti polemiche circa il trasferimento dei poteri dallo Stato alle Regioni hanno dato risalto al tema del decentramento non solo amministrativo , ma istituzionale , del quale si parla da anni . 
La discussione , molto viva sia in sede di Costituente , sia qualche anno fa , quando si decise di passare all’ attuazione delle norme sulle autonomie , si era da qualche tempo sopita . 
Le Regioni erano una realtà di dimensioni relativamente limitate , sicché sembrava ingiustificato evocare , come in passato , i rischi per l’ unità nazionale . 
Ora invece il severo confronto che ha contrassegnato l’ approvazione dei decreti legislativi rende chiaro che si tratta di un fenomeno di vaste proporzioni , di una diversa dislocazione del potere pubblico , di un modo nuovo di essere dello Stato democratico . 
Il dibattito perciò è giustificato e non può essere considerato meschino . 
Si tratta di cose serie che devono essere trattate con serietà , ricordando però che punto di partenza è la piena lealtà alla Costituzione fondata sull’ articolazione dello Stato democratico . 
L’ Italia è appunto uno Stato decentrato e non accentrato . 
L’ appassionata contrapposizione delle ragioni relative ai due modi d’ intendere lo Stato nella nostra epoca è ormai storia e non attualità politica . 
Le posizioni assunte allora dai partiti furono in qualche misura differenti da quelle che ora sono . 
Ma questa circostanza , lungi dall’ offrire il destro per qualche puntigliosa ritorsione , testimonia la lenta maturazione dei convincimenti e induce a sottolineare l’ importanza del problema e in definitiva della posta in gioco . 
Ieri come oggi è comunque largamente prevalente la considerazione che lo sviluppo della libertà nella vita sociale è stentato e inadeguato , se non vi siano una saggia ripartizione degli affari e cioè dei problemi della convivenza , un’ appropriata vicinanza dell’ amministrazione agli interessi in evidenza , una conseguente significativa partecipazione dei cittadini alla gestione della cosa pubblica . 
La pressione per nuove forme di autonomia è andata crescendo di anno in anno in coerenza con un processo democratico sempre più vasto ed intenso . 
È poi singolare che questa spinta , per così dire , centrifuga , questa accentuazione pluralistica che viene a complicare e ad arricchire insieme il tessuto sociale , questa correzione dell’ unità mediante la varietà e la libertà si manifestino , e non solo in Italia , mentre si profila sia pure in modo tortuoso e contrastato , il passaggio dallo Stato nazionale allo Stato continentale . 
Perché di questo si tratta soprattutto in Europa : 
che si va in modo lento , pur con arresti e ritorni , verso un’ unità più larga come alternativa a una irrimediabile decadenza . 
Ebbene , mentre questo svolgimento è in atto , si fanno più forti le spinte in senso autonomistico e diminuiscono il potere e l’ autorità dello Stato nazionale . 
In realtà le superiori unità che si vanno profilando sono dettate da inderogabili esigenze di spazio e corrispondono alle dimensioni ottimali che la tecnica , l’ economia e la politica mondiale vanno indicando . 
Ma nello stesso momento emerge in tutta evidenza il contesto regionale che attrae a sé una massa di affari la cui trattazione sembra congeniale alle organizzazioni democratiche minori , in ispecie quelle di media dimensione . 
Non si può negare che in tali condizioni l’ ambito proprio dello Stato nazionale venga eroso da una parte e dall’ altra , dal basso e dall’ alto . 
Si può aggiungere che questa realtà multiforme rende forse più complicata a un tempo l’ azione unificatrice della Comunità o Confederazione che sia e quella mediatrice dello Stato . 
Ma queste difficoltà sono quelle che la storia presenta e attraverso le quali essa va facendo prevalere faticosamente le sue ragioni . 
Ci si può domandare se questo schema sia stabile , ma si può comunque ritenere realisticamente che l’ anello intermedio dello Stato è destinato a durare ancora . 
Bisogna mettersi allora in condizione di farlo funzionare per il meglio con riguardo sia alle competenze dello Stato in sé , sia a quelle che toccano il contesto comunitario . 
Far funzionare bene lo Stato non vuol dire certo contrapporlo alle Regioni , ma piuttosto consentire che esso svolga , senza alcuna prevaricazione , senza alcuna contraddizione alla crescente vocazione autonomistica del Paese , i suoi compiti a norma della Costituzione e quindi ponendosi come il quadro reale , e non evanescente e formale , nel quale debbono armonicamente collocarsi le Regioni ed essere tutelate le ragioni di eguaglianza dei cittadini . 
Quello che doveva essere dato alle autonomie alla stregua della Costituzione e della legge 382 è stato ben dato , anche se non tutte le soluzioni proposte appaiono appropriate e tali da garantire contro eccessi burocratici , che si può temere un po’ soffocanti come il centralismo dal quale ci si vuole giustamente liberare . 
Ma non è di questo che ora si tratta , bensì dell’ impegno politico con il quale si deve affrontare la nuova situazione e far riuscire l’ importante esperienza alla quale si è dato inizio . 
Ed in questo impegno , certo assai complesso , è incluso anche che lo Stato faccia senza debolezze tutto quello che rientra nei suoi compiti e quindi tuteli rigorosamente le proprie attribuzioni impedendo che sia compromesso il disegno costituzionale . 
Più di una volta accade che le Regioni siano chiamate in causa al di fuori delle norme che ne disciplinano le competenze e anche per materie che sono di rigorosa spettanza dello Stato . 
Lo si fa per zelo autonomistico e per una sorta di rigida opposizione che dal governo si volge indebitamente allo Stato in quanto tale o come alternativa , sovente illusoria , a una reale o presunta inefficienza dell’ amministrazione pubblica o perché s’ identifica , in modo pressoché esclusivo , democrazia con autonomia a base territoriale . 
Esiste certo l’ istituto della delega , ma esso talvolta non è appropriato e dev’ essere comunque rigorosamente calibrato . 
Si tratta di alcune leggi sulle quali sarebbe stato e sarebbe opportuno riflettere meglio . 
Ma si tratta soprattutto di un dibattito spesso stimolante , ma con ispirazioni estranee al quadro costituzionale nel suo significato di fondo . 
Ho rilevato in questi giorni che vi è chi immagina si possano integrare i Consigli giudiziari con rappresentanze , in quanto tali , delle Regioni . 
Così si determina una pericolosa incertezza costituzionale e si crea disordine , a evitare il quale deve vigilare il Parlamento con superiore equanimità da un lato verso le Regioni , dall’ altro verso lo Stato . 
Più in generale si può dire che , accanto al baluardo di giustizia costituzionale , rappresentato appunto dalla Corte , non deve mancare neppure quello , nei limiti delle sue competenze , del governo e soprattutto del Parlamento . 
Lo Stato deve poi conservare , ed è cosa essenziale , i poteri di programmazione generale e di alta direzione politica e munirsi degli strumenti necessari per esercitarli . 
Non si vuol muovere critica per il fatto che manchino così largamente le leggi-quadro , sicché Regioni e Stato sono costretti tante volte a fantasticare per avere un pur necessario punto di riferimento . 
Sappiamo tutti quanto è serrato il dibattito politico italiano . 
Ma si tratta di una mancanza non certo di minor conto , pericolosa per oggi , pericolosissima , se dovesse perdurare , per domani . 
Benché sia , questa , materia opinabile , non posso , per parte mia , sottrarmi all’ impressione che , nel pur necessario adeguamento delle strutture statali al dato regionale , non si tenga talvolta sufficiente conto del fatto che , se non si vuole del tutto privare lo Stato della conoscenza e della valutazione di quel che avviene comunque nel suo interno , occorre che il governo abbia , anche là dove non può né deve amministrare , occhi per vedere e orecchie per udire . 
Su quale base si potrebbe altrimenti fondare una legislazione nazionale talvolta necessaria ? 
Su quale base potrebbe , come deve , lo Stato intervenire nelle sedi internazionali e soprattutto comunitarie , dove sono in gioco gli interessi nazionali che esso è chiamato a tutelare ? 
Sono quindi giustamente da sopprimere uffici diretti a svolgere un’ amministrazione che non esiste più : 
ma resta da vedere quali organi di conoscenza e di alto coordinamento politico dovrebbero ragionevolmente prenderne il posto . 
Vorrei poi sottolineare che allo Stato nel suo insieme , nella sua unità , nell’ esercizio cioè di tutti i suoi poteri , compete di assicurare eguaglianza e giustizia per tutte le Regioni , il che vuol dire eguaglianza , giustizia per tutto il popolo italiano . 
Le Regioni , valorizzando le energie locali , ma con i loro punti di partenza fatalmente diversi , inseriscono di necessità un coefficiente sperequativo che può essere corretto o almeno bilanciato solo dallo Stato . 
A questo fine non basta che tutti siano messi in corsa con le proprie forze e la piena disponibilità di se stessi . 
Occorrono particolari interventi , dei quali appunto lo Stato dev’ essere il promotore . 
Di più , nella misura nella quale esso rivendica ed esercita le sue competenze e cioè le sue essenziali ragioni di unità , fa opera di eguaglianza e di giustizia e difende i diritti dei meno fortunati più che non possano fare quegli schieramenti unitari che danno talvolta la sensazione di una contrapposizione globale del sistema regionale allo Stato . 
Da ultimo vorrei menzionare il tema della politica estera che deve rimanere , a garanzia degli interessi generali e come contrassegno di sovranità , esclusiva prerogativa statale . 
Con ciò non si intende disconoscere la dinamica propria di ogni comunità e quindi la ricchezza di esigenze e di possibilità che la vita regionale , e specie in zone di confine , offre alla iniziativa internazionale dello Stato italiano . 
Però le particolari finalità debbono essere rigorosamente inquadrate nell’ insieme e perseguite con gli strumenti appropriati che sono e debbono restare soltanto dello Stato . 
Mi sia consentito di concludere osservando che tutti questi meccanismi istituzionali sono importanti e necessari , ma certo non sufficienti . 
Occorrono strumenti più propriamente politici , il che rende necessario l’ impegno dei partiti , certo nella loro viva sensibilità autonomistica , ma anche nella loro funzione di garanti dell’ unità nazionale . 
I partiti italiani sono tutti , salvo una rispettabile eccezione , partiti nazionali , opportunamente articolati , ma sempre nazionali . 
Grande è perciò la loro responsabilità per un corso degli avvenimenti che salvaguardi , soprattutto nel tempo , l’ unità dello Stato nella pluralità delle sue articolazioni , come del resto , perché si tratta in fondo dello stesso problema , delle sue istituzioni , nelle quali tutto si esprime in un sistema sapientemente equilibrato la democrazia del Paese . 
Una pacata riflessione 
Quando le Camere hanno terminato i lavori per la consueta pausa estiva , si poteva immaginare che la ripresa sarebbe stata impegnata nell’ esame dei problemi di formula politica e di contenuti programmatici che erano stati appassionatamente dibattuti fin quasi alla conclusione della sessione parlamentare . 
L’ importanza di questi temi legittimava del resto la previsione . 
Ma il caso Kappler ha richiamato giustamente l’ attenzione dell’ opinione pubblica , anche se talvolta con una concitazione eccessiva , tenuto conto appunto del quadro generale della situazione italiana . 
Ne sono emersi problemi nuovi e talora significative accentuazioni di problemi preesistenti . 
E proprio con essi si è chiamati a cimentarsi anche se certo non ci si fermerà lì . 
È doveroso osservare preliminarmente che la discussione , nelle sedi appropriate , è stata ampia e intensa e ha messo in luce una sensibile varietà di posizioni . 
Non desidero entrare ora nel merito delle cose dette , alcune delle quali ovviamente opinabili . 
Su di esse perciò sono intervenuti rilievi e messe a punto del governo e del partito di maggioranza relativa . 
Voglio solo notare che non si sono delineate , come in altri casi in passato , rigide posizioni , rispettivamente , di maggioranza e di opposizione e il discorso è stato invece libero , articolato e con un certo spazio offerto alla reciproca conoscenza e persuasione . 
Non ne è derivata però confusione . 
Alcune punte estreme si sono venute così ragionevolmente attenuando e si è giunti alle prime conclusioni , caratterizzate , pur senza rinuncia al necessario rigore , da senso di responsabilità . 
Credo che questo modo di procedere sia risultato più convincente e abbia contribuito a dare alle cose le giuste proporzioni , evitando che l’ Italia ne fosse avvelenata e paralizzata . 
La mia osservazione , s’ intende bene , vale quello che vale e cioè per il caso specifico di fronte al quale ci si trova . 
Lungi da me l’ idea di affermare , al di là della contingenza e della opportunità , la superiorità di un sistema , per così dire , di rapporti relativamente fluidi e disorganici tra le forze politiche , di quel parallelismo cui altra volta ho fatto riferimento , sul normale meccanismo di maggioranza e minoranza . 
Se in momenti molto difficili può aiutare sensibilmente la mancanza di una vera opposizione , se in questo caso un tale assetto politico ha funzionato , senza toccare pericolosamente la permanenza e la struttura del governo , in senso moderato e responsabile , non è detto che alla lunga si possa fare a meno di una precisa e vigorosa volontà della maggioranza , ovviamente contestabile nella dialettica parlamentare e politica . 
E intanto si può rilevare , dallo sviluppo degli avvenimenti , che non esiste una coalizione , tanto meno quel blocco soffocante di cui si parla , anche se ancora una volta si è potuto contare su una vasta area di responsabilità per quello che attiene a importanti momenti della nostra vicenda politica . 
L’ evasione di Kappler costituisce una violazione del nostro ordinamento giuridico e politico , un colpo inferto ai nostri ideali di umanità e di libertà , un’ offesa alle vittime innocenti della repressione nazista . 
Un atto di grazia avrebbe trovato largamente ostile l’ opinione pubblica , come l’ emozione sincera di questi giorni va dimostrando ; 
un atto unilaterale , un atto di arbitrio , in risposta al trattamento comprensivo della parte italiana , tocca dolorosamente tutti , anche coloro che avrebbero forse accettato una decisione di clemenza . 
Benché i valori ai quali s’ è attentato non abbiano perso certo la loro validità e forza , il giudizio di deplorazione non può che essere netto e duro . 
Un tale giudizio , anche se si voglia considerare la fuga una alternativa alla grazia chiesta e non ottenuta , dovrebbe essere condiviso da chiunque ritenga il diritto incompatibile con il fatto compiuto e rispetti , con le statuizioni del diritto , quella sovranità che appunto in esse si esprime . 
Questi sentimenti non potevano non essere manifestati . 
Lo sono stati , in complesso , in modo dignitoso e composto e con significativi riflessi sulla scena internazionale . 
Ma c’ è ancora un modo , tutto aperto dinanzi a noi , per rendere evidenti gli ideali di dignità , di libertà e di giustizia ai quali l’ Italia s’ ispira ed è di rendere certo più ordinato ed efficiente , ma anche più giusto e umano , il nostro Stato . 
Si tratta dei grandi temi del nostro sviluppo , del nostro rinnovamento , del nostro riassetto al più alto livello civile al quale , non senza qualche rilevante scompenso , siamo pervenuti . 
In questo quadro molto ampio assume particolare rilievo l’ esigenza di porre rimedio a quelle insufficienze dell’ organizzazione pubblica che questo come altri fatti meno clamorosi , ma essi pure allarmanti , vanno rilevando . 
Parlo d’ insufficienze , perché sono convinto che non vi è nulla più da parte nostra . 
Valutazione che non vuole , peraltro , essere riduttiva dell’ avvenimento , perché grosse cose possono verificarsi in forza di fattori , obiettivamente , di minore rilievo . 
L’ autorità dello Stato e la sua capacità di affermare il proprio potere , frutto di scelte democratiche ed esercitato nell’ ambito della legge , devono essere ripristinate . 
L’ atmosfera , un po’ fiacca e scettica , nella quale siamo immersi vi fa ostacolo : 
ma esse vanno urgentemente ripristinate . 
Sono d’ accordo con tanti nel ritenere che nulla nei fatti in via di accertamento , può diminuire l’ altissimo prestigio di cui giustamente gode l’ Arma dei carabinieri e che essa ha acquisito in una storia più che secolare di fedeltà , di dedizione e di sacrificio . 
Per quanto riguarda i servizi segreti basterà dire semplicemente che sono essenziali allo Stato e che vanno messi , al di là delle polemiche , in condizioni di funzionare , in piena lealtà democratica , con la riforma e , in caso di urgenza , anche prima . 
C’ è poi un ultimo aspetto sul quale occorre serenamente riflettere ed è quello inerente ai nostri rapporti con la Germania Federale . 
Si tratta di un Paese amico e alleato che ha condotto nel dopoguerra una politica estera equilibrata e ha dato e dà un importante contributo alla Comunità europea , perseguendo obiettivi di integrazione e di unità assai simili ai nostri . 
Probabilmente vi sono incomprensioni della Germania nei confronti dell’ Italia e l’ Italia ha , in presenza di una ferita così bruciante , qualche amarezza nei confronti della Germania . 
Nel popolo tedesco talvolta il senso del dovere induce a inserire talune vicende belliche nella storia , senza impegnarsi a fondo in un giudizio puntuale e severo . 
Fattori nazionali e considerazioni umanitarie possono dare l’ impressione di un’ attenuata sensibilità . 
La reazione del governo tedesco ( non mi soffermo neppure sulla stampa ) sarebbe potuta essere più piena e soprattutto più pronta . 
Parlare però , a questo punto , d’ una minacciosa rinascita del nazismo è un’ esasperazione polemica ingiustificata e dannosa . 
Non si tratta certo di rinunciare alla verità in nome della ragion di Stato , ma proprio di riconoscere la rinata democrazia in Germania pur con talune caratteristiche peculiari che l’ Italia può non condividere . 
Non si tratta tanto di guardare alla potente economia tedesca come a un punto di riferimento per noi utile e anzi necessario . 
Si tratta , di più , di cogliere tutte le ragioni di convergenza , nella solidarietà occidentale e nel contesto europeo , le quali sospingono gli uni verso gli altri italiani e tedeschi . 
Del resto l’ Europa , come noi la concepiamo , non può essere neppure immaginata su una base di diffidenza nei confronti della Germania . 
Prevarrebbero allora fatalmente le antiche divisioni . 
È proprio l’ Europa garanzia di tutti nei confronti di tutti . 
L’ avviata unificazione dell’ Europa occidentale ha del miracoloso , solo che si abbia presente il fatto che vi sono impegnati popoli i quali hanno vissuto , dai due lati della barricata , la guerra più terribile della storia . 
Qualche ricordo , qualche residuo , qualche preoccupazione possono talvolta , pur nel nuovo quadro politico , far emergere delle ombre . 
Ebbene , con reciproca buona volontà dobbiamo disperderle . 
La scelta che abbiamo fatto , della pace , dell’ amicizia e dell’ unione è una scelta irrevocabile per tutti gli europei . 
Essa esclude rivalità e incomprensioni e trasferisce l’ attenzione , gli sforzi , il potenziale economico , l’ iniziativa politica dall’ interno dello spazio europeo sulla scena mondiale . 
Ci siamo accinti tutti insieme a una grande impresa dalla quale in nessun modo dovremmo lasciarci distrarre . 
E ciò richiede limpidi e costruttivi rapporti intereuropei e in ispecie italo-tedeschi . 
È rimesso alla nostra saggezza , oggi più che mai necessaria , amministrare bene questo prezioso patrimonio di affiatamento , di collaborazione e di prospettive politiche . 
[ Alla festa nazionale dell’ Amicizia ] 
È compito proprio della D.C. affermare vigorosamente quei principi e valori che sono nella società italiana ed attendono di essere rappresentati a livello politico . 
Alcuni di essi sono peculiari del nostro partito , altri sono largamente condivisi , ma trovano in noi la base popolare di appoggio e lo strumento efficace per farsi valere . 
Vi sono dunque principi e valori che dobbiamo , specie ora che la dialettica politica si fa più serrata , difendere con senso di misura , ma anche con chiarezza ed impegno . 
Le vicende storiche hanno portato la Democrazia Cristiana a collaborazioni di varia natura , intensità e durata . 
Vi sono state situazioni difficili e quella nella quale ci troviamo è tra le più difficili . 
Vi sono stati schieramenti caratterizzati , oltre e più che da divergenze di programma , da dissonanze di principio anche con qualche stridore . 
Ma queste situazioni sono state affrontate sulla base , da un lato , della fedeltà a noi stessi , dall’ altro della considerazione degli interessi del Paese . 
Ma certo non è risultata oscurata , in questo confronto , la fisionomia del partito ed è stata sempre percepibile la nostra voce . 
Chi si era affidato a noi ha constatato che , pur nelle strette nelle quali ci siamo trovati , non è mai venuto meno il punto di riferimento e di orientamento costituito dalla Democrazia Cristiana . 
Ed è per questo che ad essa non è mancato un rinnovato consenso fino alle concitate vicende delle ultime elezioni . 
Gli schieramenti sono , dunque , in qualche misura , imposti dalle cose . 
Le nostre scelte programmatiche , i nostri ideali morali e sociali sono invece espressione della nostra determinazione . 
È essenziale che sia assicurata la nostra presenza , viva ed originale , e la nostra capacità di mediazione e sintesi sociale , sia pure nei vincoli posti dalla realtà . 
Naturalmente bisogna sempre essere attenti alle interpretazioni politiche ed a quelle che sovente vengono chiamate sottigliezze , ma non sono prive di significato . 
Quando , nelle presenti circostanze , dinanzi a dati obiettivi che , se pure registrati con rammarico , vanno rispettati , perché sono espressione della crisi di assestamento della società italiana , diciamo che abbiamo raggiunto un’ intesa più larga , un’ intesa non tradizionale , che abbiamo provveduto in modo nuovo ed originale agli interessi del Paese , quando diciamo che però questa non è una coalizione politica per la quale non esistono le condizioni , non usiamo degli artifici , non ci abbandoniamo ad ingannevoli sofisticherie , ma descriviamo la situazione com’ è , con le sue luci e le sue ombre , con i sacrifici compiuti da una parte e dall’ altra , con i rischi d’ incomprensione e di deviazione sempre presenti , ma anche con il valore obiettivo di uno sforzo razionale e concorde al servizio del Paese in un momento di grave crisi economica e politica . 
Pensiamo che nessuno intenda rinunciare alle proprie idealità ed aspirazioni e noi certo non siamo cambiati anche se il continuo confronto democratico non è privo di significato e di conseguenze , anche se non c’ è , com’ è naturale , indifferenza dell’ uno verso l’ altro per quello che ogni partito è e vuole fare . 
Possiamo quindi a buon diritto chiedere di apprezzare il responsabile impegno della Democrazia Cristiana , ancora una volta posto in essere nelle circostanze più difficili . 
È necessario certo essere lungimiranti e guardare al futuro , buono o meno buono , che può esserci riservato . 
Ma , in uno stato di emergenza , è anche più importante essere presenti oggi con originalità , incisività e vigore . 
Desidero assicurare che quanto è stato pattuito , in un equilibrio che rende abbastanza aderente alla realtà le intese raggiunte , sarà attuato . 
La nostra lealtà è fuori discussione . 
Faremo dunque fronte a tutti i nostri doveri . 
Naturalmente vi sono spazi rimasti vuoti ed altri che possono rivelarsi per circostanze nuove ed impreviste . 
Per essi non è già definita una linea di condotta . 
C’ è appena bisogno di dire che è molto istruttivo il modo , lo spirito , l’ intento costruttivo e rispettoso con i quali si provvederà a gestire , oltre che quello che è previsto , quello che è imprevisto e va preso in considerazione avendo presenti gli indirizzi sui quali i partiti si sono trovati concordi . 
È insomma un’ esperienza difficile ed interessante ( oltre che necessaria ) , che sta per avere inizio . 
Servirà a saggiare la buona volontà di tutti e darà indicazioni utili sulla possibilità di armonizzare le forze politiche , assicurando una guida efficace nella sola forma che il momento presente rende possibile . 
La crisi delle alleanze tradizionali è all’ origine della situazione di oggi e non può essere risolta che per via di un confronto illuminante , dal quale soltanto può essere indicata la fisionomia del nostro futuro politico . 
Noi democratici cristiani rappresentiamo , pur con errori ed insufficienze , peraltro ingigantiti ingiustamente dalle quotidiane polemiche , una garanzia di libertà alla quale la società italiana mostra chiaramente di non voler rinunciare . 
Non si tratta solo della libertà politica , del continuo riesame e della reversibilità di ogni decisione . 
Questa libertà va riconosciuta e presidiata . 
Tutto quello che sembri porre in dubbio , anche solo obiettivamente , anche solo in ragione di un assetto istituzionale nuovo e sconosciuto questa , pura e semplice , possibilità di cambiare ancora una volta , richiama la nostra preoccupata attenzione . 
Sappiamo che consensi sono confluiti e continuano a confluire verso di noi , certo per molti motivi , ma in particolare per questo . 
È il consenso di quanti temono di restare in qualche modo imbrigliati e sanno che con noi forti ed autorevoli questo rischio non si corre . 
Dobbiamo al popolo italiano questa rinnovata assicurazione . 
Non si tratta però solo dell’ essenza democratica e mobile della vita politica , ma anche della difesa della persona , della sua individualità ed intimità non solo di fronte agli apparati , ma alle stesse vitali formazioni sociali , le quali non debbono sostituire la pluralità delle istituzioni alla pluralità essenziale degli uomini liberi . 
E ciò naturalmente senza confondersi con il serpeggiante anarchismo , che distrugge , andando ben al di là della contestazione e della critica , l’ ordine sociale aperto che un grande partito popolare come la Democrazia Cristiana ha concorso a costruire con la Costituzione repubblicana e con la sua quotidiana attuazione . 
Un atto di responsabilità 
La politica che il nostro Paese è chiamato a seguire per quanto riguarda l’ utilizzazione dell’ energia nucleare propone seri interrogativi e problemi . 
L’ appassionato dibattito che dura da anni e che si è intensificato negli ultimi mesi è dunque giustificato . 
C’ è da compiacersi che siano vagliate con grande attenzione le ragioni addotte in favore dell’ una o dell’ altra tesi . 
È appunto in questa sede preliminare , ma estremamente importante , che gli scienziati , dai tecnici dell’ energia ai tecnici dell’ economia , possono far sentire la loro autorevole voce , offrendo elementi di giudizio sui bisogni , i rischi , le prospettive alternative . 
Decidere poi spetta alle forze politiche , del Parlamento e del governo , nell’ esercizio del mandato di tutela degli interessi nazionali che ad esse è stato conferito . 
L’ importanza della posta in gioco è tale che bisogna dare una valutazione comprensiva della concitazione degli animi e dei movimenti di opinione pubblica che hanno caratterizzato il dibattito . 
È il senso , presente in tutti , di una grande responsabilità verso il futuro . 
Se gli avversari del ricorso a questa nuova forma di energia invocano ragioni di sicurezza , di normalità , di qualità della vita , coloro che ritengono necessario avventurarsi su questo terreno esprimono a loro volta allarme per una condizione dell’ umanità , nella quale , mancando in certe circostanze od anche permanentemente i rifornimenti tradizionali ovvero essendo essi estremamente cari , sia compromessa per un altro verso quella agibilità e qualità della vita che proprio la rinuncia all’ atomo dovrebbe assicurare . 
Non deve mancare il rispetto per quanti , specie giovani , facciano valere con grande impegno , ma in modo pacifico , le loro ragioni di oppositori dell’ energia nucleare . 
Chiamarli illusi o ingenui , quale che sia la forza della realtà che s’ impone , non sarebbe giusto né utile . 
L’ equilibrio tra ideale e reale dev’ essere stabilito con una serena dialettica delle opinioni e l’ assunzione consapevole e prudente delle decisioni . 
Ma la parte sulla quale pesano responsabilità che vanno al di là di pur ammirevoli ideazioni del futuro deve essere a sua volta rispettata nell’ assillo delle sue preoccupazioni , nell’ assolvimento del compito difficile di rendere possibile la vita domani secondo i modelli e i livelli normalmente accettati nella nostra epoca . 
I realisti non sono dunque aridi adoratori del feticcio economico , esaltati dalla tecnica , insensibili ai veri valori della vita . 
Le ragioni che confliggono hanno tutte una loro serietà . 
Le parti in contesa assolvono , contrapponendosi e richiamando l’ attenzione dei cittadini , il loro compito . 
Perciò l’ affermazione della tesi più aderente alla realtà , più conforme alla necessità del Paese , più legata all’ esperienza internazionale , non dev’ essere considerata come una vittoria schiacciante , ma come la scelta sofferta e responsabile della strada che l’ urgenza e la gravità dei problemi dell’ approvvigionamento energetico indicano . 
E non è certo senza significato che , come dinanzi accennavo , a questi indirizzi si attenga la generalità degli Stati , compresi quelli di gran lunga più ricchi di fonti , anche abbastanza differenziate , di energia , compresi quelli nei quali è più avanzata la ricerca scientifica , compresi quelli dell’ Est europeo , desiderosi , com’ essi sono , di non restare indietro in fondamentali acquisizioni tecniche e di cautelarsi di fronte ad un futuro , quello dell’ energia , che almeno è da considerare estremamente incerto . 
Se fossero davvero disponibili nuovi strumenti egualmente efficaci , ma meno rischiosi e meno inquinanti , chi potrebbe rifiutare una scelta così ragionevole ? 
Per fortuna non siamo privi di prospettive che debbono esser certo coltivate , anche da noi italiani pur con la modestia delle nostre forze . 
Ma esse riguardano un futuro lontano , e , purtroppo , incerto . 
C’ è , ad essere ottimisti , almeno una saldatura da assicurare . 
È probabile che vi sia , per un periodo indefinito , una gamma di risorse alle quali con opportuno dosaggio fare ricorso . 
Ed ovviamente si dovrà tener conto così dei costi come del vincolo , più o meno intenso , che nell’ uno o nell’ altro caso , si viene a stabilire per la bilancia dei pagamenti . 
In questo quadro , allo stato attuale delle conoscenze a livello non solo italiano , ma mondiale , c’ è oggi , in evidenza , l’ energia nucleare . 
Assicurarne l’ utilizzazione , in attesa che nuove possibilità si dischiudano , è una garanzia minima per il futuro . 
Una garanzia alla quale una classe politica responsabile non può rinunciare . 
Si tratta infatti della sopravvivenza , impensabile senza adeguata disponibilità di energia , della nostra civiltà ; 
la quale , pur con i suoi aspetti negativi che devono essere corretti , pur con sprechi che debbono essere evitati ( ma ciò comporta solo un più lento esaurimento delle risorse tradizionali ) , fornisce i mezzi per far vivere , anche se talvolta , purtroppo , stentatamente , l’ umanità e per realizzare gli obiettivi di sviluppo , soprattutto del Terzo mondo . 
Senza energia , e senza energia a prezzi accettabili , è aperta la via di una paurosa regressione . 
Si dirà che nessuno vuole questo . 
Ma non basta volere lo sviluppo nella maggiore misura compatibile con una buona qualità della vita . 
Bisogna puntare sui mezzi idonei ed utilizzabili in tempi ragionevoli . 
Certo vi sono dei rischi ed è giusto che se ne parli , ma non senza ricordare che un margine , più o meno grande , di rischio è presente in ogni atto con cui l’ uomo si impossessa della natura e la piega alle sue esigenze . 
Riconosco però , pur avendo presente il dramma del Vaiont e la grande paura che ne è seguita , e non si è ancora dileguata , che i rischi in questo campo potrebbero essere non completamente calcolabili . 
Ma non è questa una ragione per tirarsi indietro , ma solo uno stimolo a porre in essere un apparato capace di dare garanzia che questi rischi restino in limiti accettabili . 
È certo quindi che non si fa una politica nucleare senza una scrupolosa previdenza ed attenzione ed il governo deve offrire , su questo punto , una piena assicurazione . 
C’ è poi un altro elemento importante che condiziona l’ accettazione di questa nuova prospettiva ed è il carattere limitato della realizzazione . 
Ciò non può significare un inizio puramente simbolico , praticamente equivalente ad una moratoria nucleare , che sarebbe l’ affossamento del programma e la resa di fronte al fato . 
Si vuol dire solo che , tenuto conto delle difficoltà obiettive , dei dubbi serpeggianti in un’ opinione pubblica emotiva , della possibilità che altre fonti possano essere messe a punto nei tempi giusti ( con meno problemi tecnici , psicologici e politici ) , non conviene adottare il nucleare come una scelta esclusiva e definitiva . 
Un numero appropriato di centrali deve essere così costruito , lasciando però spazio per nuove invenzioni . 
Non tocca a me dire questo numero ed indicare i tempi e i modi . 
Bisogna sottolineare che si è chiamati ad agire in modo serio , senza che ciò chiuda il problema . 
Mi pare questo , in coscienza , l’ unico compromesso possibile tra le ferree ragioni della vita e le speranze di chi ha una diversa e più ottimistica visione delle cose . 
Quel che si deve fare , però , va fatto subito , e le sperimentazioni e comparazioni successive hanno da essere condotte avanti con grande alacrità . 
Sarebbe inammissibile giocherellare , aspettando poi il miracolo , quando una drammatica carenza dovesse presentarsi e risultare indominabile . 
Io ho fiducia che governo e Parlamento assumeranno le loro responsabilità e che l’ opinione pubblica saprà comprendere . 
Naturalmente un collegamento con l’ opinione pubblica , e specie con le minoranze tenacemente dissenzienti deve essere mantenuto . 
Questo dialogo è l’ essenza della democrazia sempre e specie quando si va , in certo senso , verso l’ ignoto . 
Ma bisogna dire pure pacatamente che tutto questo non può significare la frammentazione dello Stato , un assetto dei rapporti sociali orizzontale e passivo , impossibilità di prendere le decisioni che s’ impongono . 
Ma non è ammissibile una sorta di veto che continuerebbe chissà fino a quale improbabile maturazione politica . 
Si tratta davvero di responsabilità storiche . 
Andare in un senso o nell’ altro comporta scelte decisive . 
E se domani , per aver troppo atteso , spiegato , contrattato , si determinasse nel Paese una situazione insostenibile ( magari altri Paesi avrebbero fatto invece il loro cammino ) , su di noi ricadrebbe il peso di simile sbocco negativo . 
Diluendo ed articolando il dibattito al di là del giusto limite , si verrebbe a bloccare una decisione vitale , facendo della minoranza una maggioranza e della maggioranza una minoranza . 
Proprio sui grandi temi è più che mai necessario che funzioni il nostro sistema di democrazia rappresentativa , pur sensibile a tutto quello che si agita nel corpo sociale e ne costituisce il fermento critico . 
Quando è il tempo giusto le decisioni devono essere prese appunto con serietà e rigore . 
Risvegliare l’ università 
La condizione dell’ Università italiana è oggetto di particolare attenzione in questo momento . 
Si temono agitazioni che blocchino la vita accademica . 
Tensioni e finanche violenze hanno la loro radice nell’ Università , per un groviglio di ragioni politiche ed economiche . 
Si pensi in particolare al tema angoscioso della disoccupazione giovanile , la quale riguarda in misura molto elevata laureati e diplomati . 
Circostanze ambientali , perduranti incertezze dell’ ordinamento , lacune riscontrabili in taluni settori determinano uno stato di disagio che rende abbastanza credibili le notizie circa un progressivo distacco dei professori dall’ Università . 
Notizie che mi auguro abbiano a dimostrarsi inesatte per il senso di responsabilità dei docenti italiani . 
In questa atmosfera si va elaborando in Parlamento , con la ponderazione che il delicato argomento , pur già lungamente approfondito , richiede , quella riforma alla quale si guarda come a strumento efficace per ammodernare , riassestare , rendere umanamente accettabile e socialmente utile la istituzione universitaria . 
E c’ è da sperare che la riforma , affidata al consapevole impegno delle forze politiche ed alla sperimentata saggezza del ministro della Pubblica Istruzione , abbia finalmente la sua sanzione in una formulazione caratterizzata certo da rigore e coerenza , ma anche da equilibrio e realismo i quali la rendano davvero applicabile ed utile . 
Sarebbe però vano attendere che mediante delle norme siano eliminate tutte le storture della vita universitaria , le quali in parte almeno dipendono dal costume e dal modo di essere degli uomini e della società . 
Ci sono problemi di struttura che vengono dibattuti da anni come quello della sostituzione di un ordinamento per dipartimenti all’ ordinamento per facoltà , con il che sembra si faccia riferimento ad una razionale connessione di discipline , ovviamente da definire sulla base di criteri non meccanici , ma di politica della scuola . 
Ragioni di raggruppamento dovrebbero essere quindi le sensibili affinità e complementarietà di contenuti in luogo di una finalità professionale , alla quale ultima si dovrebbe peraltro provvedere con la parallela organizzazione dei corsi di laurea . 
Per preferire l’ uno o l’ altro assetto possono essere addotti molteplici motivi e la discussione rischierebbe di protrarsi all’ infinito . 
Non resta dunque che provare , cimentarsi innanzitutto nella configurazione dei dipartimenti , compito , questo , non privo di difficoltà , e passare poi alla loro attuazione che , protratta per un tempo adeguato , dia prova della loro validità . 
Non parlo poi , perché mi pare una esigenza indiscutibile , della democratizzazione dell’ Università , sempre salvaguardando la personalità del docente e la libertà d’ insegnamento . 
Non si può dire però che la mancanza , a tutt’ oggi , di alcune nuove strutture sia la ragione esclusiva di quel disagio del quale sono state rilevate talune significative manifestazioni . 
In alcuni interventi , molto qualificati , è stata infatti lamentata l’ indifferenza , la lontananza tra corpo docente e corpo discente . 
Non parlo della contestazione dura e qualche volta violenta che mette in discussione la legalità , la normalità , l’ efficacia della vita stessa dell’ Università , come luogo di ricerca e di preparazione professionale . 
Sono infatti ancora episodi , per quanto gravi . 
Si tratta invece di constatare , poiché essi si riscontrano sistematicamente , i troppi vuoti che ci sono nell’ Università ; 
un’ assenza diffusa , una partecipazione occasionale e distratta che mortifica gli sforzi di chi voglia comunicare con i giovani per la scienza e per la vita . 
Naturalmente non mancano presenze confortanti di alcuni studenti di alto valore . 
Ma la massa dov’ è ? 
Eppure l’ Università ha allargato , come doveva allargare , la sua base , affrontando problemi di non piccolo rilievo . 
Si può incidentalmente osservare che l’ espansione è stata tumultuosa per l’ ammissione a qualsiasi facoltà , a prescindere dagli studi già compiuti , di giovani i quali cercano di recuperare la propria vocazione a seguito di una scelta sbagliata , ma , nella confusione , rischiano di sbagliare ancora una volta . 
Ritornando ad alcuni modi di essere dell’ Università oggi , si può rilevare con tutta obiettività che , salvo eccezioni , questa scuola di massa non si esprime certo in una partecipazione di massa , salvo che nel momento , largamente burocratico , degli esami . 
Vi è una disaffezione di fronte alle varie forme d’ insegnamento la quale non sempre è una reazione giustificata alla lontananza psicologica e talora fisica del docente . 
Il più delle volte è proprio indifferenza o disistima pregiudiziale nei confronti dell’ Università , a prescindere da come essa è . 
Ed è un’ indifferenza aggravata dalla eccessiva dilatazione della possibilità di stabilire il proprio programma di studi . 
Liberalizzazione , quest’ ultima , mossa certo dalle più nobili intenzioni , ma che , al di là di un certo limite , determina , oltre che , talvolta , decisioni facili e quindi non utili , un grave disorientamento , una pericolosa dispersione tra i tanti corsi , di fronte ai quali vien fatto , più che di scegliere , di allontanarsi . 
E non sono sicuro che vi sia , per questo , che è fatto di costume , un vero rimedio nelle riforme progettate , anche se non si vuole rinunciare alla speranza che i giovani di domani siano attratti da nuovi assetti i quali riescano a rendere meno fredda ed estranea la loro scuola . 
Mi domando allora se il gruppo di testa , quella minoranza che vive nell’ Università e per l’ Università , non dovrebbe essere , su base di esclusivo merito , oggetto di particolari attenzioni e cure , tali da assicurare , nel modo più completo , la formazione di alcune persone dotate in modo eminente ed appositamente preparate ad assumere le più alte responsabilità nella scienza , nella tecnica e nella vita sociale . 
Un altro aspetto importante della situazione è stato messo in rilievo lucidamente dal professor Rodotà ed è quello relativo alla selezione del personale . 
Se questa , deludente , è l’ immagine dell’ Università di oggi , quale sarà il suo volto domani ? 
Il che è di tanto maggior peso , se si pensa ai vuoti che già ora sono da temere ed agli altri , anche maggiori , che una rigida disciplina delle incompatibilità potrebbe determinare . 
Io concordo nel ritenere che , per quanto riguarda il reclutamento , l’ Università negli ultimi anni abbia incontrato particolari difficoltà . 
Insufficienze certamente vi erano in passato , ma esse sono risultate aggravate in conseguenza della sospensione dei concorsi , poi ripresi , tutti insieme ed in modo un po’ tumultuoso . 
Ancora una volta si è adoperata come strumento di pressione per accelerare la riforma , ma , come si vede , invano , la non applicazione della normativa vigente in attesa che se ne approntasse una nuova . 
E per quanto riguarda gli assistenti , si è pensato di scoraggiare l’ attesa d’ inserimento nella fascia dei docenti , dando al lavoro preparatorio il carattere di un breve e precario contratto di studio , tale da non ingenerare nessuna fondata speranza . 
Ma intanto la precarietà viene già messa in forse da inevitabili proroghe , mentre vanno perduti alcuni elementi positivi impliciti nella istituzione dell’ assistentato , la cui carriera , benché modesta , godeva di alcune garanzie e sfociava il più delle volte nell’ accesso alla cattedra in seguito a concorso . 
Anche in questa disciplina vi erano inconvenienti , ma , nel complesso , la libera docenza e l’ assistentato di ruolo , assommandosi , servivano a far maturare le attitudini scientifiche e didattiche del docente in una opportuna gradualità . 
Spesso si ponevano così solide basi . 
Si è detto un gran male della libera docenza , deplorandone lo sfruttamento . 
Ed il rilievo è giusto a partire dal momento in cui ne fu liberalizzato il numero . 
Decisione , in logica astratta , ineccepibile , ma foriera dei lamentati ( e prevedibili ) inconvenienti . 
Si è perduta così , per cattivo uso , una istituzione utile e liberale , che faceva posto nell’ insegnamento , a parte la funzione di preparazione ai futuri concorsi , al docente libero accanto al docente di Stato . 
Non si può dire certo da quanti in concreto questo insegnamento , fuori dagli schemi dell’ ufficialità , sarebbe stato ricevuto . 
Ma non si può disconoscere , in linea di principio , il valore di una siffatta emulazione ed il probabile o almeno possibile gradimento da parte , se non della massa , dì alcuni giovani amanti di libertà ed ansiosi di ricerca e di confronto . 
Comunque ora la situazione è questa e riattivare il canale di accesso dei migliori ingegni all’ insegnamento resta un’ esigenza prioritaria nel riassetto dell’ Università . 
Ci si può augurare che sia opportunamente regolato l’ istituto del dottorato di ricerca , in modo che esso serva oltre a finalità di ricerca ad alto livello , anche alla migliore preparazione del corpo docente . 
Non so se si possa dire che vi sono oggi alcuni ingiustamente esclusi ; 
ma temo che lo si potrà dire a distanza di qualche anno , se non si riuscirà a riguadagnare il tempo perduto . 
A mio avviso se l’ Università di massa è un fatto comprensibile , irreversibile , in certo senso contrassegno di democrazia , se non è pensabile una sorta di numero chiuso , degli accorgimenti stimolanti e selettivi debbono essere trovati , per raggiungere un livello accettabile di qualità . 
In mancanza di esso l’ istituzione sarebbe non utile al Paese , frustrante e deviante per i singoli che pure a prima vista apparirebbero beneficiari di una , del resto vana , facilità . 
Vi sarebbe anche da dire qualcosa , in questa che è solo una rassegna di alcuni problemi circa il raccordo dell’ Università con la vita sociale . 
A questo punto si potrà dedicare qualche ulteriore riflessione . 
[ A un convegno del movimento giovanile della Dc ] 
« Nel segno soprattutto della DC , non certo esclusivamente nostro perché abbiamo avuto la collaborazione di altre forze politiche , abbiamo realizzato una grande rivoluzione democratica nel nostro paese passando da una istruzione limitata di élite ad una istruzione pubblica larga , non classista » . 
Moro ha ricordato che la scolarità generalizzata è stata un obiettivo della politica scolastica della DC perché non c’ è democrazia autentica senza « una adeguata cultura che faccia da fondamento all’ eguaglianza delle persone » . 
Moro si è detto contrario alla istituzione del « numero chiuso » nelle università perché ciò rappresenterebbe , nonostante gli indubbi inconvenienti della sovrappopolazione universitaria in ordine alla sistemazione professionale dei giovani laureati , un passo indietro , un ritorno alla scuola d’ élite . 
« La scuola non è un fatto soltanto professionale , ma è un processo di elevazione umana e sociale per arricchire gli uomini , tutti gli uomini . 
La scuola è infatti anzitutto formazione dell’ uomo e in una società democratica occorre studiare di più di quanto non comporti la semplice formazione professionale » . 
Moro si è augurato che le riforme della scuola e dell’ Università siano realizzate con equilibrio e con il rispetto delle posizioni delle varie componenti politiche , culturali e sociali del nostro paese . 
I giovani d.c. debbono dunque essere presenti nel mondo scolastico e universitario con « una posizione di confronto e immaginare una presenza che sia ad un tempo profondamente gelosa della propria identità e ad un tempo profondamente rispettosa degli altri , senza complessi d’ inferiorità » . 
« È molto bello che in tempi di agnosticismo teorico e pratico vi siano dei giovani che si professano democratici cristiani e sanno perfettamente che cosa questa parola significa » . 
[ Al convegno nazionale del movimento femminile della Dc ] 
Moro ha ricordato la costante iniziativa del Partito e in modo particolare del Movimento femminile per la deliberazione della donna e la parità dei sessi . 
« Non v’ è ragionevole traguardo , tra i tanti raggiunti in questo campo nel corso di più di trent’ anni , che non abbia il segno del determinante consenso del nostro Partito . 
« Con questo sforzo costante e fecondo la DC ha manifestato ancora una volta la sua natura popolare , la sua aderenza al modo di essere e di evolvere della società italiana , la sua fedeltà ai valori cristiani . 
Numerosi problemi di estrema importanza sul piano morale e sociale , sono stati così risolti , mentre altri restano aperti e soprattutto quelli che derivano dall’ imperfetto equilibrio , appunto sul piano morale e sociale , scaturito dalla rivoluzione femminile . 
Naturalmente non ci si può attendere che la DC , in questo come in altri campi , faccia proprie posizioni estreme in contraddizione con la funzione certo di progresso , ma anche di misura e di garanzia che è ad essa propria . 
« Eppure sta ad indicare la nostra doverosa sensibilità , il fatto che noi siamo attenti a cogliere come segno dei tempi , dato rivelatore , motivo di riflessione , ogni rivendicazione che sia fatta valere , sia pure in modo non composto , nel difficile processo di emancipazione della donna . 
« Quest’ ultimo si esprime in una richiesta pressante di nuovi diritti umani e civili , di autentica integrazione nella famiglia , di raccordo con la vita sociale che ne sarà profondamente influenzata . 
In definitiva siamo al punto di poter cogliere , di dover cogliere , quella dimensione femminile del mondo , qualche volta ignorata o sminuita , che costituisce un’ enorme e inesplorata ricchezza della nostra società democratica . 
In questo senso capire è più importante del fare ed è del resto la necessaria premessa del fare » . 
Nell’ esaminare l’ attuale situazione politica , Moro ha affermato : 
« Non si è trattato di una unità di facciata o di mera opportunità , ma di un modo responsabile di reagire ad una situazione estremamente difficile che impone fermezza e prudenza ; 
che richiede non scatti emotivi ma fredda ragione . 
È certo difficile negare , perché i fatti lo dimostrano , che vi siano per tutti dei dati vincolanti e che non si configurino alternative . 
Ciò però non esclude che la fantasia costruisca delle formule politiche ragionevoli per l’ emergenza » . 
« Aggiungerò che queste possono essere utili , oltre che ragionevoli , nella misura in cui , senza pregiudicare il futuro nel quale potrebbero emergere nuove possibilità e responsabilità , impegnano ad una seria riflessione , ad una reciproca conoscenza , ad un severo vaglio di opinioni e di proposte , ad un costante riferimento agli interessi del paese in un’ ora così grave e così problematica . 
E non si dica che siamo degradati nel regno della necessità , perché se ciò è in un certo senso vero , è pur vero che anche nella necessità si può essere dignitosi , liberi e fedeli a se stessi . 
Non possiamo sottovalutare la gravità dell’ attacco che in forme nuove e allarmanti viene condotto nei confronti dello stato democratico , nel quale si può volere e realizzare tutto quello che difenda ed innalzi l’ uomo , purché ciò avvenga nella libertà . 
« Nella convinzione che ogni turbamento del dibattito politico è una perdita definitiva ed una irreparabile compromissione della causa stessa della giustizia nella società continueremo ad affermare il valore della differenziazione , della critica , del dialogo , del consenso , del dissenso , del succedersi di maggioranze e minoranze e cioè dei grandi strumenti che , in civile alternativa ai nodi drammaticamente tagliati dalla violenza , fanno progredire la società e ne garantiscono il volto umano » . 
[ La scomparsa di Giorgio La Pira ] 
« Scompare con La Pira una delle personalità più affascinanti e più significative del mondo cattolico italiano e soprattutto di quello impegnato sul terreno sociale e politico . 
Rigorosamente coerente alla sua fede cristiana , e democratico convinto , uomo di cultura e di intuizione , ma di straordinaria semplicità , militante politico appassionato e non conformista , nella Democrazia Cristiana Giorgio La Pira ha legato il suo nome all’ amministrazione , ricca di tensione ideale , dell’ amata città di Firenze , all’ insegnamento impartito in forme molteplici e con una vitale partecipazione , ad un impegno politico tutto caratterizzato da grandi prove morali e civili , alla causa della solidarietà nel nostro popolo e tra tutti i popoli del mondo . 
Fu quello della pace il suo pensiero dominante e la sua irriducibile speranza . 
Quel che Giorgio La Pira ha detto e fatto rimane nella realtà italiana di oggi e rimarrà nella storia del Paese » . 
« Il profondo cordoglio , per me suo vecchio amico , particolarmente vivo , è temperato dalla certezza di questa presenza che continua » . 
La Pira storia di un uomo diverso dagli altri 
Giorgio La Pira è uscito dalla scena del mondo con l’ esemplare semplicità che caratterizzava la sua vita . 
C’ era infatti silenzio intorno a lui non solo da quando durava la malattia mortale , ma già da qualche anno , un periodo contrassegnato da una partecipazione solo episodica alla vita sociale e politica , della quale era stato , anche se in forme inconsuete , protagonista . 
Dal riserbo , dal distacco era uscito solo per una breve , ma intensa partecipazione alla campagna elettorale , partecipazione che aveva sentito come un dovere in un momento di difficoltà per il Paese e d’ incertezza per il mondo cattolico . 
Certo da tempo si erano diradati , fin quasi a venir meno , i suoi interventi pubblici ed i contatti sociali . 
La Pira si era , in certo senso , rinchiuso in se stesso , come per scavare ancora più nel profondo della sua vita . 
Eppure anche in questo tempo , che coincideva con la mia intensa attività al ministero degli Esteri e poi con il mio breve impegno alla presidenza del Consiglio , egli non mancò mai di sottolineare con messaggi di ricordo e di augurio ogni incontro significativo sul piano internazionale , di cogliere , ancora una volta , quelle prospettive d’ intesa e di pace che sembrassero emergere in singoli avvenimenti o nell’ andamento generale , così come egli lucidamente lo andava interpretando , della storia del mondo . 
Dico queste cose non tanto per ricordare , con commozione e gratitudine , in questo triste momento , l’ amicizia e la fiducia con le quali mi aveva onorato e che io gli ho sempre ricambiato con affettuosa devozione , quanto per rilevare com’ egli , in apparenza lontano , restasse sino all’ ultimo estremamente attento e perspicace nel valutare la vicenda politica mondiale . 
Ma quel che più colpiva , in questo come in ogni altro suo atteggiamento sul terreno politico , erano il candore ed il calore della sua speranza , quell’ ottimismo , assolutamente privo di faciloneria o di cinismo , che gli derivava dalla sua straordinaria capacità di andare al di là della superficie delle cose fino alle ragioni ed ai dati di fondo e dalla sua intatta fede nella dignità dell’ uomo e nella grandezza del suo destino . 
Il suo vivissimo sentimento religioso , il suo autentico umanesimo cristiano erano lo stimolo ed , insieme , il fondamento del suo impegno politico , che , proprio per questo e per la nobiltà e superiorità morale della sua figura , non si soffermò mai su piccole cose , non si piegò mai alla meschinità , non perse mai di vista , si trattasse di valorizzare le città come originale e caldo ambiente umano o della comunità nazionale o della famiglia delle nazioni , grandi obiettivi di libertà , di giustizia , di solidarietà , di pace . 
Non ho mai riscontrato nella sua opera , anche quando essa destò nell’ immediato reazioni e polemiche , alcuna disarmonia , alcuna incoerenza nei confronti della sua personalità . 
Non ebbe infatti secondi fini , non fece alcuna concessione , non si adattò a nulla . 
Uomo di cultura dette con parole scintillanti il senso dell’ avvenire . 
Uomo religioso continuò con estremo rigore , sulla scena politica , il suo disinteressato servizio degli uomini . 
Uomo povero fu tutto teso a soddisfare bisogni , a sanare ingiustizie , a risollevare dall’ abbandono , a dare dignità ad ogni persona . 
Sollecitato dalla carità , la immaginò tradotta nella pace e la pace perseguì senza i lacci della prudenza e del realismo , con innocenza ed assolutezza irriducibili , come fatto religioso , come adempimento di un dovere . 
Ed in tutto volle testimoniare la fede che era in lui e della quale dignità , libertà , giustizia , solidarietà e pace erano naturale espressione . 
Ogni riserva che possa essere stata espressa su questo o quell’ atto nel quale si annodava la sua sofferta esperienza di uomo della società , di uomo della storia corrisponde a questa dimensione limitata , mentre quel che egli faceva , faceva come ispirato e per una ragione più alta . 
Noi dobbiamo rilevare la rettitudine dell’ intenzione , la indiscutibile buona fede , l’ altezza del fine . 
La sua figura non è stata mai seriamente toccata da critiche e sarcasmo . 
Ed oggi appunto , al di là della polemica qualche volta rabbiosa , la sua vicenda umana e , in essa , la sua esperienza politica appaiono nelle loro linee essenziali e ricche dei più alti valori umani . 
D’ altra parte chi potrebbe azzardarsi a negare la influenza reale , la rilevanza storica della sua intuizione e della sua iniziativa , come di altri atteggiamenti morali , di uomini privi di potere , nella vita internazionale ? 
Ricordo un suo discorso all’ Assemblea Costituente , nella quale egli dette un alto contributo d’ idee , d’ impegno , di entusiasmo , di fervore umano . 
Vi delineava la sua visione del mondo , il suo modo d’ intendere l’ uomo e la società . 
Quel discorso egli lo introdusse con un largo e fermo segno di croce cui assistette in signorile comprensione l’ intera Assemblea , pur così libera e varia dei suoi orientamenti , pur così ricca di grandi ingegni . 
Che egli sia stato rispettato nella sua inconsueta professione di fede torna ad onore di quel consesso civilissimo e qualificatissimo . 
Che egli abbia non già ostentato , ma mostrato la sua fede , intuendo che nessuno ne sarebbe stato turbato , dimostra la purezza del suo spirito ed il legame rigoroso che vi era ( ed è sempre rimasto ) tra il suo essere ed il suo fare sociale . 
Fu perciò naturalmente nel corso , per molti non dimenticato , di quei lavori un vigoroso quanto intelligente assertore di principi , quei principi già enunciati senza alcuna attenuazione o compromissione nell’ epoca fascista . 
Ovviamente non pretendeva imporli , ma li proponeva con il suo sorridente e limpido modo di comunicare , con quella disarmante bontà , con quella convincente chiarezza , con quel calore umano che gli erano propri . 
Ed il dialogo con tutte le parti , largamente per merito suo ( merito , più che dell’ intelligenza , del cuore ) si snodava complesso certo , ma sempre disteso , reciprocamente attento , profondamente rispettoso . 
Al rigore della enunciazione ( egli era , senza nulla perdere della sua originalità e capacità creativa , un ortodosso ed un disciplinato ) corrispondeva l’ estrema apertura nel contatto umano . 
Democratico da sempre per profonda convinzione e , direi , per stimolo religioso , viveva intensamente la sua esperienza di un incontro senza pregiudiziali , senza rigore , senza esclusioni . 
In questo contatto tante cose gli parvero umane , pur nella loro diversità , egli le apprezzò e in certo modo , secondo la profonda ragione del dialogo , le fece sue . 
Era come il pegno del suo stesso titolo a comunicare la sua intuizione e sensibilità . 
Al di sopra delle parti per la vibrazione del suo spirito e per la sua costante ed accogliente fraternità , seppe tuttavia essere , senza alcuna angustia , senza alcuna chiusura , anche uomo di parte , perché nella dialettica democratica , proprio perché essa si sviluppi , bisogna prendere il proprio posto e tenerlo con coerenza , dignità e rispetto . 
Egli , che aveva aperto la via a tante esperienze ed avviato soprattutto i giovani su nuove strade , sempre per difendere i valori umani , restò poi sempre fedele alla sua scelta iniziale , alla comunità nella quale si era inserito e che del resto mai aveva schiacciato quest’ autentico profeta con meschinità organizzative o censure del suo limpido ed inevitabile non conformismo . 
Perché sentì che nella fedeltà si può compiere tutto intero il dovere dell’ innovazione . 
Sono certo che non si tratta di una persona come le altre , di un’ esperienza come le altre . 
C’ è in questa vita qualche cosa di diverso ed il cordoglio per la scomparsa , in circostanze come queste , sembra quasi ingiustificato , tanto appare vero che una grande forza dello spirito è stata e resta , intatta , tra noi . 
[ A una conferenza sull’ Europa ] 
« È urgente ed indispensabile far sentire la voce europea nella realtà mondiale . 
Il mondo , nessuno può contestarlo , è polarizzato attorno alle grandi entità , dunque è praticamente impossibile far sentire in questo contesto la volontà dei più piccoli . 
Occorre l’ Europa , e la sua sarà una voce di pace . 
Vogliamo creare qualcosa di nuovo e di utile nella storia che sta per essere scritta per noi e per i nostri figli » . 
Con le elezioni dirette , i poteri del parlamento europeo non saranno ampliati , resteranno in pratica quelli attuali , « ma non è questo che conta – ha aggiunto Moro . 
Le elezioni europee saranno un’ occasione che non possiamo e dobbiamo perdere e che serviranno a dare una base popolare , una legittimazione al parlamento europeo . 
È questo l’ aspetto più vistoso della mobilitazione europea in cui dobbiamo impegnarci . 
È una irripetibile occasione data all’ opinione pubblica perché prema sui governi , in chiave europea . 
Dobbiamo abituare la gente a pensare europeo . 
Non si costruisce l’ Europa soltanto scrivendo : 
“ Bari , comune d’ Europa ” ! 
Nella campagna elettorale per le prossime elezioni europee dobbiamo evitare ciò che accade nelle campagne delle “ amministrative ” , quando si discutono problemi politici , non quelli legati alla vita quotidiana della città , del paese in cui si vive . 
Non dobbiamo affrontare le elezioni europee , parlando di schieramenti politici . 
Dobbiamo discutere temi di politica comunitaria . 
Bisogna far sentire la voce europea , che è una voce di pace » . 
La Comunità europea – ha ricordato Moro – nasce dall’ unione di Stati che sono stati protagonisti in campi avversi di sanguinose guerre , definite « guerre mondiali » . 
Le due guerre – ha proseguito Moro – hanno fatto emergere nella coscienza dei popoli la consapevolezza dell’ assurdità di una condizione , quale appunto è quella della guerra sanguinosa , che contrappone Paesi di notevoli tradizioni culturali e sociali . 
« Oggi siamo in pace – ha aggiunto Moro – ma non siamo , in Europa , in pace come lo sono gli Usa e l’ Urss e altri paesi del mondo , che sono in pace soltanto perché non sono in guerra . 
La volontà nostra e degli altri paesi europei è consacrata in un assetto istituzionale in cui è impossibile far guerra » . 
Partendo da accordi economici si sta arrivando – ha detto ancora Moro – ad una Comunità che abbraccia popoli già tra loro nemici , ma ora tesi verso una grande affermazione di pace . 
Se l’ Europa volesse dire soltanto ciò – ha esclamato Moro – sarebbe già una grande cosa . 
Ma L’ Europa è già di più e le soluzioni sovranazionali che si vanno realizzando sono apportatrici di ulteriore benessere , ulteriori ricchezze per i popoli . 
Dopo aver sottolineato che , pur chiamandosi « europea » , la Comunità è formata soltanto da alcuni paesi dell’ Europa , ed aver ricordato come , dopo fatta la Cee , all’ Est fu varato il Comecon , ed aver rievocato il tormentato ingresso della Gran Bretagna , Moro si è soffermato sulle prospettive aperte dalle richieste di ingresso nella Cee presentate da Grecia , Spagna e Portogallo . 
Tre nazioni – ha detto – che possiamo definire mediterranee e che una volta dentro la Cee potranno dare un nuovo equilibrio ad una Europa ora proiettata verso il Nord . 
Ma per accogliere queste domande – ha detto ancora Moro – c’ è bisogno di superare le difficoltà che interessano soprattutto il Sud . 
Dopo aver auspicato migliori rapporti con l’ Est ed i paesi del Terzo Mondo , Moro ha sottolineato come « si guadagna ogni giorno terreno nella realizzazione di politiche comuni » . 
Il patrimonio di idee comuni che abbiamo costituito è incommensurabilmente più ricco del passato . 
Ma bisogna andare ancora avanti – ha detto Moro – , noi siamo per uno stato federale , e se non sarà possibile farlo subito , che almeno si arrivi ad una « confederazione di stati » . 
[ Incontri in provincia di Bari ] 
I problemi del Paese si risolvono con il consenso , nella democrazia , nella dialettica serrata fra i partiti democratici , nel dibattito fra le parti sociali . 
Per fare questo , non c’ è che un modo , ed è la libertà . 
Dobbiamo avere fiducia nella libertà , per noi e per quelli che non ci credono . 
Secondo Moro , la presenza di giovani leve della Dc « accreditano la Democrazia Cristiana » , confermando che essa « resta elemento di stabilità e di progresso della vita democratica dell’ Italia , cosa viva nella continuità del tempo , sostegno permanente delle opinioni politiche del Paese » . 
Guai – ha ammonito Moro – se non sentissimo ogni giorno , dietro di noi , i voti che ci hanno confermato partito egemone , forza dominante , robusta struttura a sostegno della vita democratica del Paese . 
Tutto questo , induce la Democrazia Cristiana ad avere , insieme , orgoglio e senso di responsabilità . 
Orgoglio – ha aggiunto – per la nostra intatta forza , per la confermata capacità di restare noi stessi , fedeli alle tradizioni cristiane , libertarie , personalistiche e solidaristiche che costituiscono le matrici originali ed immutabili della Dc . 
Senso di responsabilità , perché sappiamo di poter offrire i 14 milioni di voti , conservati alla Dc nel corso di grandi mutazioni sociali , politiche e culturali , a garanzia dell’ avvenire ancora libero del nostro Paese . 
Noi non siamo cambiati , anche perché per noi rinnovamento non significa mutare la linea di fondo nel nostro impegno politico , e questo ci fa diversi , signorilmente diversi , dagli altri partiti . 
Siamo diversi in modo spiccato dal Partito comunista che , certo , presenta novità rispetto al comunismo barricadero di trent’ anni orsono . 
Ma tali novità , se sono genuine , possono persistere solo in presenza di una forte Democrazia Cristiana che scoraggi , impedisca ogni tentazione di un ritorno stalinista . 
Si sono attenuati alcuni toni polemici anche perché il tempo , come nella vita internazionale così nella vita interna , riserva alcune possibilità di discorsi comuni in ordine alla soluzione di taluni problemi concreti che siamo chiamati ad affrontare e risolvere . 
Ma le scelte di fondo restano immutate . 
Ed il valore di queste scelte – che vedono la Dc riconfermare le sue antiche intuizioni – non sono certo infirmate da quel tanto di collaborazione con il Pci , in presenza di una situazione che non offre alternative . 
A questo proposito , Moro ha invitato i democristiani a riflettere sulle circostanze che hanno determinato tale situazione : 
non siamo noi a chiudere – ha detto – sono gli altri . 
Egli ha poi sottolineato che la politica del confronto vuol dire , certo , anche vedere su alcuni temi se vi sono convergenze di opinioni utili al Paese , ma vuol dire « ricordare sempre le ragioni della nostra diversità , essere noi stessi » . 
Moro ha quindi accennato alle minacce che vengono alla democrazia nel nostro Paese , esprimendo solidarietà per quanti sono stati oggetto di vili attentati , e , ricordando la visita degli esponenti sindacali a piazza del Gesù , ne ha posto in evidenza il significato emblematico . 
Ci sono minoranze che non hanno più fiducia nel consenso e pretendono di risolvere i problemi tagliando alcuni gravi nodi del Paese ( primo fra tutti quello dei giovani non occupati , frutto di una crisi economica che non ha investito solo l’ Italia ) con l’ uso della forza . 
Moro ha concluso ribadendo la sua salda fiducia nella libertà che , sola , può consentire l’ ulteriore ordinato progresso del Paese . 
[ Al gruppo democristiano del Parlamento europeo ] 
Nel suo intervento , Moro ha tra l’ altro detto che questo è il momento più difficile che la Dc abbia affrontato in oltre tre decenni di vita democratica . 
Ha aggiunto che c’ è stata un’ evoluzione in parte sincera del Pci , che si è presentato come partito democratico e in certo senso interclassista , ha accettato l’ Europa , la Nato , la validità dell’ impresa soprattutto media e piccola , il pluralismo politico . 
Nonostante ciò , la Dc ha confermato la sua posizione di primato nelle elezioni più difficili della sua storia e il Pci stesso ha riconosciuto che la Dc è una grande forza popolare difficile da sconfiggere . 
La Dc – ha ancora detto Moro – non ha però vinto pienamente , vi è stato anche un successo del Pci ed un indebolimento delle forze politiche intermedie che sono state pericolosamente indotte a rinnegare le loro tradizioni di collaborazione con la Dc . 
La Dc – ha proseguito Moro – quindi ha dovuto inaugurare un regime di collaborazione programmatica sui problemi suggeriti dalla situazione che non è un’ alleanza politica . 
È una situazione atipica che in altre condizioni avrebbe portato allo scioglimento delle Camere e alle elezioni anticipate . 
Ma la situazione economica e politica è troppo fragile per sopportarle . 
Moro ha concluso rilevando che la Dc resta non disponibile ad un’ alleanza politica o ad accordi di governo con il Pci . 
È una situazione instabile , non definitiva , in evoluzione . 
Ma abbiamo l’ impressione – ha infine detto Moro – che le simpatie per il Pci si siano attenuate e che la forza della Dc sia tutt’ altro che diminuita . 
[ Discorso a Benevento ] 
Cari amici , vi sono profondamente grato della accoglienza che avete voluto riservarmi nella ospitale e cara città di Benevento , cara a me per antichi ricordi , cara a me per solidarietà di uomo del Mezzogiorno , e più cara oggi per la considerazione e l’ affetto che avete voluto dimostrarmi . 
Cari amici , mi fate veramente molto onore . 
Temo di non poter corrispondere alla vostra attesa ; 
ma vi parlerò con onestà , con realismo , senza immaginare di poter dare risposta a tutti i quesiti , così suggestivi , che mi sono stati proposti . 
Ecco , intorno a questo mio discorso c’ è forse un’ attesa che si deve a qualche incomprensione degli organi di informazione attorno a miei precedenti interventi . 
Cari amici , io vi parlo con spirito di verità , in piena lealtà alla linea politica del partito , che concorro a comporre , a definire , ma che ovviamente devo essere il primo a rispettare , e con alcune notazioni , e considerazioni che riflettano gli aspetti problematici di questo momento politico . 
E poiché in questa sede è stata richiamata la DC come tale , dal segretario che mi ha ricordato il prossimo impegno in sede di congresso , ecco , mi sia consentito di esprimere la mia fiducia nella Democrazia Cristiana , così come essa si esprime in una assemblea come questa , ricca di calore , di consapevolezza , di senso di responsabilità . 
Questa , cari amici , è una bella immagine del nostro partito , in questo momento storico . 
Mentre tante cose difficili sono dinanzi a noi , mentre tanti problemi sono aperti – e questa io credo sia la situazione più difficile che il nostro Paese abbia registrato dall’ inizio della rinnovata esperienza democratica – ebbene , in questo contesto così delicato , così allarmante , è motivo di conforto – ed io traggo proprio da qui questa certezza – che vi sia una Democrazia Cristiana presente nel Paese , capace di mobilitare l’ opinione pubblica , capace di assumere e di far assumere tutte le responsabilità che questo difficile momento di storia comporta . 
In questi giorni abbiamo assistito , agghiacciati , ad alcuni fra i tanti episodi di violenza che si susseguono in una sequenza allarmante . 
E sono forse il segno più grave della crisi politica che il nostro Paese attraversa , ma dovrei forse dire della crisi che il mondo attraversa , perché se alcuni fenomeni negativi si presentano in Italia con una particolare intensità , e quindi con una naturale maggiore risonanza , ebbene , debbo dire che ordine democratico e ordine economico-sociale , non sono senza problemi , non sono senza interrogativi a livello mondiale ; 
avvengono queste cose da noi , ma avvengono anche altrove , come se questa cadenza , di cui prendiamo atto con grande senso di responsabilità , stesse a significare l’ esistenza di problemi insoluti , di certi caratteri aperti a qualche cosa di nuovo della nostra civiltà . 
Certo , sappiamo bene che non è questo il modo di segnalare la crisi e l’ attesa di novità umane del nostro tempo , anzi queste cose appaiono assolutamente contraddittorie con quella ricerca di umanità che sembra profilarsi all’ orizzonte della storia del mondo . 
Tuttavia si tratta di segni di crisi , che ci impegnano in una duplice chiarezza : 
una è la direzione della deplorazione , la più netta , senza equivoci , senza riserve ; 
noi la esprimiamo questa deplorazione , solidali con il governo del Paese , impegnato in questa azione di resistenza alla violenza . 
Anche la DC è stata oggetto specifico di questa azione di sovvertimento : 
c’ è da rilevare che essa è stata tanto ferma nella deprecazione , quanto prudente , composta e misurata nel modo di reagire , quasi che essa sentisse , da grande forza quale è , la gravità dell’ ora e la necessità di non abbandonarsi a nulla che sia frenetico , meschino , di fronte a cose così dure , così significative , così incisive che avvengono nel nostro Paese . 
Certo , è altamente deludente , per noi democratici , che abbiamo ricostruito , insieme , la democrazia in Italia nel dopoguerra , partendo dalla Resistenza , e poi nella lunga e complessa azione di questi 30 anni , è altamente deludente vedere riemergere la violenza come strumento di lotta politica , in modo oscuro , con finalità complesse , ma con questo significato della contestazione della legge del consenso , della legge del voto , dell’ assenza della democrazia , perché questo significa . 
E dopo avere , per 30 anni , fatto valere , insieme , in innumerevoli occasioni , la legge dell’ aggregazione del consenso , del voto , ed avendo costruito su queste basi un Paese nuovo , con bisogni ed esigenze crescenti – e per questo in crisi – ma un Paese nuovo , pur avendo utilizzato la libertà e il consenso come mezzi di avanzamento della nostra vita civile , vediamo ora , da angoli oscuri del nostro Paese emergere questa fredda contestazione del principio della libertà , come se dall’ insidia alla libertà , dall’ insidia al consenso , potesse venire qualche cosa di meglio , o qualche cosa di più umano di quello che abbiamo nella libertà e nel consenso costruito nel corso di questi trenta anni . 
È qui che noi , pur nella consapevolezza di questi problemi nuovi , che emergono nella nostra società , dobbiamo dire con estrema compostezza il nostro no a questa nuova minaccia , che si aggiunge e balza davanti ad altre come la più grave , dobbiamo dire di no , riconfermando puramente e semplicemente la nostra natura di democratici ; 
gli italiani che amano la democrazia , ridicano in questo momento che essi non intendono vederla distrutta dalla violenza , che credono nel suo valore costruttivo , che credono nella sua capacità di creare ; 
ci sono certamente problemi nuovi , problemi dei ceti emergenti , ci sono i problemi della giustizia , i problemi della partecipazione , i problemi della corresponsabilità che si pongono ora in un modo più acuto , ma questa non è la via per risolverli , questa è la via della rivoluzione . 
Come democratici , e come democratici cristiani , fedeli al patrimonio ideale del nostro partito , rifiutiamo la violenza e ci impegniamo a fare quello che abbiamo sempre fatto , ed andare fra la gente a far comprendere , ancora una volta , il significato di deviazione grave che c’ è in ogni manifestazione di intolleranza , in ogni tentativo di piegare con la forza quello che non si piega con la libertà . 
Vogliamo riparlare , secondo la nostra antica visione , come partito di libertà , agli italiani per vederli raccolti intorno a noi in questa rivendicazione della legge democratica ; 
e vogliamo pensare che , accanto a quella che è la doverosa , rigorosa azione dello Stato , per l’ osservanza della legge , accanto alla funzione di responsabilità di tutte le istituzioni , vi sia anche , come dire , la nostra azione culturale , la nostra capacità di persuasione . 
Fenomeni , dicevo , non solo italiani ( e questo mi induce anche ad altre riflessioni ) , ma certamente fenomeni che turbano in modo particolare un Paese come il nostro che si trova in un momento così difficile della sua storia . 
Ed io , come premessa alle poche osservazioni che farò intorno al momento politico , voglio ricordare un po’ di storia della Democrazia Cristiana , voglio ricordare che questa Democrazia Cristiana , consapevole e compatta nel corso di questi 30 anni , più di 30 anni , ha assolto al compito di guida del Paese , che la libera scelta degli italiani gli aveva conferito , con questa saggia politica di alleanze . 
Che essa avesse o meno bisogno ( qualche momento aveva bisogno , qualche altro no , comunque la reazione è sempre stata la stessa ) , che avesse o meno bisogno , la Democrazia Cristiana ha cercato alleanze , con spirito aperto ; 
ha cercato alleati in una articolazione della vita democratica , in armonia con le circostanze e i tempi ; 
ha cercato alleanze quasi a significare la consapevolezza che essa ha della sua incompiutezza , quasi a ripudiare quella pretesa di egemonia , che qualche volta ci viene imputata . 
Lo spirito con cui abbiamo cercato le alleanze , non è stato spirito egemonico . 
Naturalmente abbiamo cercato di definirci nell’ assolvimento del nostro compito , anche per quello che noi siamo in noi stessi . 
Io riconosco che in parte notevole il giudizio politico sulla Democrazia Cristiana è stato ancorato al tipo di alleanze che essa ha , di volta in volta , sostenuto , non arbitrariamente , ma in una seria e responsabile visione delle cose del nostro Paese . 
Forse la Democrazia Cristiana è stata o accettata o ripudiata , di volta in volta , per aver promosso coalizioni centriste , per aver promosso una coalizione di centro sinistra ; 
per buona parte , la valutazione intorno a noi , era legata al nostro modo di essere in rapporto a coloro che invitavamo , di volta in volta , nella nostra responsabilità , a accompagnarci nel nostro cammino , ad assolvere i compiti di guida del Paese . 
Io non sarò qui certo a negare il peso estremamente rilevante che hanno le scelte , le alleanze , perché il partito anche in esse si definisce ; 
certo si definisce innanzitutto per la sua apertura all’ altro , ma si definisce perché in qualche modo la sua linea politica risulta coordinata e condizionata dall’ alleato presente . 
E quindi io non nego nulla di queste scelte , nel tempo storico in cui esse furono fatte ; 
non nego nulla del valore qualificante che le alleanze hanno avuto nella vita della Democrazia Cristiana . 
Dalle prime polemiche interne , sui rapporti con la nuova socialdemocrazia , e poi al centrismo , e poi al centro-sinistra , molte cose sono state vissute dalla Democrazia Cristiana in questi termini , ma vorrei ricordare – cari amici – ( e mi pare che sia necessario farlo in questo momento ) che il significato di ogni partito , ma del nostro partito in modo particolare , non risiede in misura preminente nella natura delle alleanze che esso contrae , ma in prima linea nella consapevolezza che esso ha della sua natura . 
E allora ricordo , con semplicità , che la Democrazia Cristiana è stata ed è un partito popolare e democratico e , lasciatemi dire , di ispirazione cristiana , senza che ciò voglia significare l’ accettazione di una qualsiasi ideologia confessionale , senza che ciò voglia in nessun modo significare una attiva o passiva disciplina ecclesiastica , ma certamente noi rivendichiamo come contrassegno del nostro essere democratici , il fatto di essere ispirati agli ideali cristiani . 
Questa è la nostra natura , e quindi saremo giudicati obiettivamente e compiutamente nell’ atto in cui si comprenda come la Democrazia Cristiana abbia saputo , di volta in volta , congiungere ed equilibrare fra loro , la coscienza in sé e l’ apertura agli altri , rendendosi identificabile nel Paese con i segni caratteristici che non abbiamo perduto , ma manteniamo intatti in questo momento . 
Abbiamo fatto alleanze con spirito aperto , cari amici , non ci siamo arroccati a difesa , salvo che in qualche momento di autentica emergenza ; 
abbiamo voluto navigare in mare aperto , ed anche quando qualcuno , e più di qualcuno , ha manifestato stupore , preoccupazione per qualche nostra scelta , si è potuto poi constatare , alla fine dell’ esperienza , che avevamo avuto ragione di osare , che avevamo saputo secondare il corso della storia , ma che facendo questo avevamo conservato il controllo degli avvenimenti , eravamo rimasti il partito guida della democrazia italiana . 
Abbiamo dato ed abbiamo ricevuto , sì , cari amici , la consapevolezza che abbiamo della nostra natura , della nostra forza , della nostra capacità di penetrare nell’ elettorato di mobilitarlo , non per caso , cari amici – perché non è per caso che si mobilitano 14 milioni di uomini – ma questo non ci ha mai indotto a ritenere che noi sapessimo tutto ed avessimo tutto . 
E così abbiamo vissuto l’ esperienza del centro-sinistra . 
Vi accenno perché se n’ è parlato e la colloco fra quelle alleanze aperte , difficili , che hanno destato sorpresa , preoccupazione , ma che abbiamo vissuto con equilibrio , con impegno , con serietà . 
Non credo che sia giustificata certa radicale polemica di parte socialista nei confronti , come tale , della esperienza di centro-sinistra ; 
ma questo è un fatto storico – non dico storico nel senso in cui qualcuno ne parlava ironicamente ai tempi della politica di centro-sinistra , quando mi si contestava di aver dato un significato ricco all’ incontro , per la prima volta , dei cattolici e dei socialisti – ma è un fatto storico , è la realtà di alcuni anni della vita del Paese ; 
tutta una trasformazione di rapporti , di mentalità , una compenetrazione di obiettivi , una dislocazione nuova della vita politica . 
Dichiariamola pure chiusa , questa esperienza , poiché le condizioni del Paese sono mutate , ma non affrettiamoci a ripudiarla in blocco , quasi fosse cosa di cui dovessimo vergognarci . 
Essa fu una grande apertura , in una direzione prima inesplorata , che entrò , con i suoi valori , con i suoi ideali , nella dialettica del Paese , nella forma della maggioranza , non più nella forma dell’ opposizione . 
E perché , cari amici socialisti , vogliamo affrettare questo giudizio ? 
Farlo in modo così secco , così formale , quando potremmo attendere il giudizio , con ben più vasto respiro , che la storia darà di queste vicende della politica italiana ? 
Perché , cari socialisti , volete imporvi , proprio ora , con una sorta di meccanica prescrizione , una sorta – almeno in alcuni – di fedeltà rigorosa dal centro alla periferia , cose che non voleste mai accettare in passato ? 
Volete forse porre il problema di alcune rigide preclusioni nei confronti della Democrazia Cristiana ? 
Perché volete rinserrarvi in voi stessi , quando il dialogo politico è aperto ? 
Vorrei dire con tutta serenità , come colui che ha vissuto con estrema passione questa esperienza , vorrei dire al partito socialista che , senza attenzione verso la Democrazia Cristiana , il partito socialista in Italia non può avere una adeguata posizione di rilievo . 
Lo dico , questo , cari amici democratici cristiani , non per una specifica finalità ; 
so che mancherei di riguardo , e non voglio mancare di riguardo verso le autonome decisioni degli altri partiti . 
Ma desidero immaginare che in questa fase così difficile e delicata della vita politica italiana , sia possibile per noi , con una certa efficacia , riproporre il confronto , non solo con altri , venuti più di recente , ma il confronto anche con il partito socialista , come del resto con il partito comunista e con le altre forze democratiche , che la Democrazia Cristiana certamente non intende soffocare , perché è nelle sue intuizioni che il pluralismo in Italia si esprime con una certa varietà di articolazioni . 
Non vogliamo condannare , non vogliamo solo dire che ricordiamo queste forze , pensiamo che esse abbiano ancora parole da dire al Paese , e che nel nostro stesso elettorato , pur nella sua caratterizzazione , c’ è una sensibilità , per le grandi tradizioni delle forze laiche del nostro Paese e per i motivi che le animano . 
Ebbene , cari amici , in questi anni non è che sia mancato il dialogo con il partito comunista . 
Ripercorriamo i più dei trent’ anni di storia della rinata democrazia italiana – che sono anche gli anni della sua esperienza – e ritroviamo , in un rapporto pressoché costante , il dialogo con il partito comunista . 
Questo dialogo ha avuto momenti di asprezza , di tensione , ma è stato sempre mantenuto aperto , direi , da una parte e dall’ altra , come per una consapevolezza di rilevanze che non possono essere eliminate . 
Abbiamo mantenuto questo dialogo , e in conclusione possiamo dire che , pure in questa forma di dialogo nella vita del regime democratico parlamentare , non è mancato al partito comunista un potere reale nella nostra società , come conviene ad una grande forza di opposizione ; 
non isolata e compressa , ma tenuta in aperto dialogo . 
E non è mancata in questi anni una reciproca influenza tra le forze politiche . 
Quale che sia la posizione nella quale ci si confronta , qualche cosa rimane di noi negli altri e degli altri in noi ; 
esigenze , problemi di diritti civili , problemi sociali , ceti emergenti , preoccupazioni di pace , di sicurezza ; 
qualche cosa rimane , e non vorrei nemmeno , in questo momento rifare l’ elencazione di quello che di nostro è rimasto nella piattaforma politica con la quale il partito comunista affronta questo momento politico , così come non rifiuto di riconoscere che alcune sensibilità in noi sono state acuite proprio in questo dialogo con una grande forza popolare , dall’ altra parte , e tuttavia capace di parlare e di dare risposte . 
Ora , la situazione qual è ? 
La situazione è di non opposizione sul piano istituzionale . 
Quindi , ieri era opposizione , con questa ricchezza di contenuti , oggi il quadro istituzionale è di non opposizione ; 
ma in questo quadro istituzionale di non opposizione che è stato determinato – come vedremo fra un momento – dalle situazioni storiche , si rischiavano due fatti : 
l’ accordo programmatico e la permanente differenziazione , pure nel regime di non opposizione , tra DC e partito comunista , che si confermavano anche in questo contesto , come partiti idealmente alternativi . 
Noi , non abbiamo rinunciato – credo che ovviamente non vi rinunci il partito comunista – a questa caratterizzazione nostra che si instaura nel regime istituzionale di non opposizione , o non sfiducia , che segna il nostro momento politico . 
Cioè , noi e i comunisti – ovviamente anche le altre forze , ma parlo di noi , perché siamo i più impegnati nella novità del rapporto – , noi e i comunisti , nella non opposizione , conserviamo e conserveremo ovviamente – non avrebbe senso altrimenti – la nostra tenuta dell’ elettorato . 
Noi continueremo ad essere noi stessi , cari amici , quale che sia il rapporto che sul piano istituzionale si possa instaurare , quali che siano le ragioni che impongono un assetto non tradizionale , non usuale delle forze politiche . 
E queste condizioni , evidentemente , le vogliono avere ben presenti . 
Quali sono dunque queste condizioni ? 
Innanzitutto c’ è la posizione di « indifferenza » delle forze politiche . 
Ho cercato uno strumento migliore di qualificazione , ma non me n’ è venuto un altro ; 
ci ho pensato , ho detto « indifferenza » , che non significa il disconoscersi , e il detestarsi ; 
significa l’ incapacità , l’ impossibilità – perché non vogliamo fare processi a nessuno – di fare alleanze vere , accordarci in termini politici impegnativi , con qualsiasi forza politica . 
C’ è dunque questa impossibilità di aggregazione . 
Se volessi richiamare una frase – che non so nemmeno se l’ ho pronunciata o se mi è stata semplicemente attribuita – potrei dire che si tratta di un tipico caso di « convergenze parallele » . 
Ci sono convergenze verso il governo , magari c’ è comprensione , diciamo , ma fra noi abbiamo « indifferenza » . 
E in questa « indifferenza » delle forze politiche , in questa non aggregazione , ebbene , per la prima volta il partito comunista si trova nella stessa posizione delle altre forze , cioè in posizione di indifferenza , ma portato da cauta , responsabile determinazione , come le altre forze , a stipulare un accordo di governo per gestire al meglio un Paese difficile , in un momento più difficile della sua storia . 
Molte sono le situazioni , un po’ meno sono le scelte in senso stretto , anche se ho detto di recente che anche nella necessità si può essere liberi , cioè si può essere convinti di fare qualche cosa di utile ; 
e non che si sta lì , forzati , ma si cerca di dare qualche cosa di utile per il Paese , o di capire o di farsi capire , perché anche nella necessità qualche cosa di utile può emergere . 
Noi al Paese dobbiamo ricordare queste cose , cari amici , lo diciamo a voi democratici cristiani qui riuniti , perché lo diciate voi , perché diciate come stanno le cose . 
Non c’ è polemica , non c’ è determinazione in quello che dico . 
Siamo in una fase politica « indifferente » , e ciascuno di noi è , in un certo senso , solo ; 
e tutti noi siamo in un certo senso impegnati , aggregati nel governo , laddove c’ è l’ impegno a gestire i gravi problemi del Paese . 
E questo Paese è un Paese difficile – cari amici – , dite anche questo , e credo che sarà capito . 
Ma ditegli anche questo , democratici cristiani , ai vostri amici : 
dite che nel Paese c’ è una forte tensione , dite che nel Paese inserito nel quadro di una crisi mondiale che stenta a ritrovare la saldezza , vi è una lacuna allarmante nella nostra vita economico-sociale , ci mancano delle cose che vorremmo , che dovremmo avere , e quindi si tratta anche di dire che alcune cose si possono ottenere . 
Ora , di fronte a questi dati : 
indifferenza in atto delle forze politiche ; 
crisi dell’ ordine pubblico ; 
tensione nel Paese ; 
crisi economico-sociale , quali risposte si doveva dare ? 
Qual è la risposta che noi abbiamo cercato di dare ? 
È la risposta dell’ accordo programmatico , che non rappresenta una alleanza politica , ma rappresenta pure una comune assunzione di responsabilità di fronte a questi grossi temi che sono dinanzi a noi . 
E quale alternativa avremmo avuto , di fronte alla « indifferenza » delle forze politiche , di fronte alla impossibilità di alleanze tradizionali ? 
Avevamo i rimedi drastici : 
il rimedio della dissociazione del confronto , fino alla prova elettorale . 
Una dissociazione , nella forma del passaggio all’ opposizione dell’ una o dell’ altra forza . 
Ebbene , noi abbiamo , credo concordi , responsabilmente escluso la dissociazione che renda netta una posizione di maggioranza e di opposizione – si tratti di mettere all’ opposizione il partito comunista o di mettere all’ opposizione la Democrazia Cristiana – ; 
perché vi dico , il Paese non sopporterebbe in questo momento un grave scontro , una dissociazione radicale come questa , anche se essa corrisponde alla tradizione del Paese , del passato del nostro Paese , ma in condizioni diverse . 
Oggi queste condizioni non ci sono , come non ci sono , crediamo responsabilmente , le condizioni per elezioni premature . 
E allora , escluse queste alternative , ritenuta non appropriata la vera e propria alleanza politica , che avrebbe inciso in modo sensibile sulle posizioni tradizionali dei due partiti e sulla storia che si è accumulata , con sue ragioni , abbiamo scelto la via dell’ accordo programmatico . 
Cari amici , questo accordo non deve essere certamente sopravvalutato , come fa e faceva qualcuno indicandolo già come una alleanza politica vera e propria . 
Ma non deve nemmeno essere sottovalutato . 
Questo accordo , che riguarda i partiti , che non è totale , ma limitato al programma , alle cose da fare , rappresenta più una assunzione di responsabilità nei confronti del Paese ; 
rappresenta una comune sensibilità , almeno per quanto riguarda le cose più importanti da realizzare . 
Ed è un accordo di contenuti ragionevoli , e tanto più ragionevoli saranno questi contenuti , se saranno riempiti ( come inevitabile , perché la vita cammina ) , quegli spazi vuoti , ai quali ho fatto altrove riferimento , quegli spazi vuoti che potrebbero , che dovrebbero essere riempiti con la stessa responsabilità , con la stessa volontà di non forzare le cose , con lo stesso rispetto per la delicatezza della situazione , che hanno caratterizzato le intese raggiunte . 
Nelle cose che sono state concordate , in linea di massima la Democrazia Cristiana , al di là di qualche comprensibile polemica perché tutto non si può avere – , può riconoscersi ; 
cioè , non vi è nulla in queste cose che contraddica alla natura , all’ impegno , alla tradizione della Democrazia Cristiana . 
Si poteva fare di più ? 
Si può fare di più ? 
Ecco che si discute del partito comunista verso il quale è rivolta una grande attenzione del Paese ; 
e a grande attenzione , cari amici , corrisponde grande responsabilità . 
È vero , qualche volta questa attenzione è malevola , preconcetta , ma tante volte è seria ed aperta , come per una comune preoccupazione , rivolta , se possibile , a chiarire uno dei dati di fondo del nostro regime di libertà – che ha funzionato , malgrado tutto – ma registrando questa disparità , direi , di principio istituzionale , fra modo e modo di concepire la democrazia tra le forze politiche . 
Credo doveroso dire – sulla scia di quanto hanno detto il giornale e gli esponenti del nostro partito – che una evoluzione del partito comunista è innegabile , una evoluzione che è dettata da un intimo travaglio , ma è spinta , direi , soprattutto dal Paese . 
Un Paese come il nostro , così vario , così ricco di fermenti di libertà , così legato al valore della persona , in qualche modo condiziona una forza politica , anche se essa si presenta secondo alcune sue rigide tradizioni , condiziona una forza politica e la sospinge . 
C’ è un pungolo dell’ elettorato che vuole cambiare delle cose , da un punto di vista che noi possiamo anche non condividere , ma non vuole delle traumatiche rotture . 
Ecco , sotto la pressione di questi fattori , il partito comunista ha indubbiamente subito una evoluzione . 
In vari campi , e alcune cose sono state dette chiare , coraggiose , anche in considerazione delle circostanze . 
Ma , ecco , ci viene proposto lo schema di una società socialista , indicata come il punto di arrivo di una esperienza politica , che può passare per tappe diverse , ma dirette ad una società socialista che si asserisce democratica ; 
e certamente le dichiarazioni fatte sui grandi temi della coscienza religiosa , della libertà , del pluralismo sociale e politico , stanno a significare che si intende dare un contenuto a questa società . 
Ma mi sia consentito dire , perché occorre essere assai equilibrati nel riconoscere e nel disconoscere , mi sia consentito dire che i lineamenti di questa democrazia socialista , questa « autentica » democrazia , restano ancora indistinti , poiché essi non si esprimono in nessun modello riconosciuto , ed al quale si faccia riferimento . 
Sono intuizioni , sono stati d’ animo , sono aspirazioni , della cui sincerità noi non vogliamo dubitare , che debbono tradursi in comportamenti , che debbono diventare realtà , che debbono inserirsi entro il contesto della democrazia quale noi la concepiamo . 
È , quindi , interessante sapere quale sarà la democrazia socialista che potrebbe coinvolgerci al termine di un inevitabile processo storico , ma più interessante è sapere qual è il quadro nel quale si compie questa transizione verso qualche cosa che ha caratteri ancora indistinti e nei quali la stessa dottrina fa fatica a configurare la coesistenza di dati , quali quelli del pluralismo sociale , della pluralità politica , e i modi di rispetto della libertà in confronto alla gestione dell’ economia . 
C’ è dunque una serie di interrogativi , e consentitemi di dire che accanto ci sono dei dati reali della struttura mondiale . 
Perché mentre non c’ è – viene enunciato , nobilmente , ma non c’ è – un modello che identifichi socialismo e democrazia , vi sono altri modelli , dichiarati non accettabili , che però esistono . 
Esiste quindi una realtà influente , e certamente influente in modo rilevante . 
E allora noi siamo interessati a conoscere , pur nel rispetto di questi documenti significativi , il punto di approdo di questa sperimentazione nuova , il frutto della mediazione fra l’ internazionalismo proletario e la via autonoma al socialismo . 
Vogliamo , cioè , capire meglio quale possa essere un nuovo , stabile , sicuro , diverso modo di vivere liberamente e democraticamente nel regime socialista . 
E questo , forse , ci fa spingere lo sguardo troppo lontano . 
Sono problemi seri , importanti , dei quali dobbiamo occuparci : 
ma sono il domani ancora lontano . 
Per il presente dobbiamo avere , e non diminuire in nessun modo , l’ attenzione per il presente . 
Abbiamo detto che c’ è della serietà , dell’ impegno , dell’ utilità nelle cose che sono state concordate ; 
c’ è un certo comune sentire che in qualche modo fa apparire questo Paese insidiato ; 
c’ è una sede nella quale ci si può incontrare e parlare , pur con questi limiti politici . 
Non sottovalutiamo queste cose . 
Non dimentichiamo il monito che desidero ripetere in questo momento : 
non dimentichiamo la gravità della situazione , e cerchiamo di seguirne con attenzione ogni evoluzione . 
E mentre questa dialettica è in corso , impegniamoci seriamente , sempre attenti a quello che potrà essere , impegniamoci seriamente a fare con assoluta lealtà il nostro dovere nell’ ambito dei programmi concordati . 
Una lealtà che evidentemente esclude che taluna forza profitti dell’ occasione per logorarne altre . 
Io sono certo che nessun democratico cristiano vorrebbe immaginare questo modo di rapporti . 
Vogliamo , cioè , riconoscere l’ apporto che altri partiti danno , e chiedere rispetto per il nostro partito . 
È naturale , d’ altra parte , che continui la lotta politica . 
Cari amici , bisogna ricordarci che non solo i comunisti sono partito di governo e di lotta , ma che anche noi siamo partito di governo e di lotta ... Lottiamo perché , come i comunisti , così noi , adempiendo lealmente ai nostri obblighi – come è del resto sempre avvenuto in ogni coalizione di governo – desideriamo rendere sempre riconoscibile il nostro volto al Paese . 
Perciò lottiamo per farci riconoscere per quello che siamo , al di là delle convergenze , al di là dei collegamenti , che come un dovere imperativo si sono imposti o semplicemente proposti . 
Quello che mi interessa , dunque , nel pieno rispetto della delicatezza della situazione , e nella responsabilità a seguire l’ andamento degli avvenimenti , è di richiamare , in questo momento di lotta politica civile , il volto della Democrazia Cristiana . 
Quel volto , cari amici , che l’ elettorato ha riconosciuto nelle elezioni del 20 giugno . 
Figuratevi , che fatica è costato a riconoscerlo , con tutte le deformazioni che essa ha ricevuto nella campagna , pur martellante e carica di denigrazione della Democrazia Cristiana ! 
C’ è voluto , cari amici , la saggezza degli italiani , per ricercare , risolvere , ritrovare il volto autentico della Democrazia Cristiana , al di là dell’ accusa ingiusta , al di là dell’ esasperazione scandalistica , al di là della decretata fine della Democrazia Cristiana , al di là della ormai assicurata alternanza al potere . 
Quello che è stato ritrovato in quelle condizioni straordinariamente difficili , ebbene noi lo teniamo qui fermo , e riusciremo a difenderlo anche nelle vicende difficili nelle quali siamo . 
Che cosa mi conforta , e ci conforta nella nostra fatica quotidiana , cari amici ? 
È l’ avere dietro di noi 14 milioni di voti , che non sono 14 milioni di avventurieri , o di ricchi ! 
Sono 14 milioni di popolo ! 
E poiché io non voglio , se possibile , le elezioni , questi 14 milioni di voti li voglio sentire tutti i giorni alle nostre spalle , quando si dibatte , si discute , si consente , magari si critica , ma si crede e si accetta la Democrazia Cristiana . 
Se ho motivi , tanti , di preoccupazione , questo almeno mi conforta : 
che siamo ancora insieme , in tanti , a volere la libertà per il nostro Paese ! 
Questa scuola : 
errori e meriti 
Ai problemi della scuola e dei giovani ha dedicato nei giorni scorsi un ampio ed argomentato discorso il segretario del Partito Comunista Italiano , onorevole Berlinguer . 
Di essi si occuperà tra non molto il Consiglio Nazionale della Democrazia Cristiana . 
Sono quotidiani , del resto , gli interventi di esponenti politici e di uomini di cultura . 
Il tema della scuola è veramente al centro della vita nazionale . 
Ad essa si rivolge un’ attenzione tanto più acuta quanto più evidenti sono i segni della decadenza dell’ istituzione . 
D’ altra parte sulle riforme della scuola secondaria e dell’ università si vanno manifestando , pur in presenza di perplessità e divergenze , punti di vista comuni , per la consapevolezza della crescente gravità della crisi e dell’ urgenza di porvi rimedio . 
Ecco un campo nel quale l’ accordo tra i sei partiti , fondato sulla necessità di definire indirizzi comuni sui punti nodali della situazione italiana , può essere seriamente approfondito , realizzato e valorizzato . 
Dunque sulle insufficienze della scuola non vi sono contestazioni . 
L’ onorevole Berlinguer accenna alle responsabilità , schiaccianti , della Democrazia Cristiana , anche se aggiunge , correttamente , che vi sono stati anche errori delle sinistre . 
Io credo , senza entrare in polemica , che si può accreditare alla Democrazia Cristiana , così spesso accusata di spirito conservatore , il non avere ostacolato , ed anzi l’ avere favorito , un vastissimo accesso alla scuola dei ceti popolari , come espressione di dignità umana e sociale e punto importante , forse culminante , della rivoluzione democratica compiutasi in questi anni . 
I problemi della scuola derivano in larga parte dalla forte accelerazione che ha ricevuto il processo tendenziale di universalizzazione dell’ istruzione e della cultura . 
Ci si chiede conto di non avere arrestato questa tendenza ? 
Ritengo di no. Certo delle misure correttive potevano e possono essere immaginate . 
Domandarsi però per quale ragione non si è agito in un certo modo in questa o quella circostanza è poca cosa di fronte a questo avvenimento storico , che ha fatto della scuola , sia pure in tumulto , sia pure con seri inconvenienti , un momento molto significativo dell’ arricchimento della democrazia italiana . 
La insufficienza dei mezzi e la inadeguatezza degli ordinamenti certo esistono . 
La prima è in qualche misura inevitabile , quali che possano essere i progetti d’ impiego della ricchezza nazionale . 
Meno legata a stati di necessità è la seconda , ma essa pure , tra l’ altro , riferibile ad evoluzioni e movimenti in corso di svolgimento ; 
spiegabile con il carattere incandescente della nostra società , la rilevante modificazione del costume morale e sociale , la inquietudine estrema dei giovani e degli adolescenti , il diffuso rifiuto di modelli , discipline , centri di autorità , programmi e dati istituzionali . 
Si deve ammettere che , quando era sembrato di aver colto una immagine della società , per costruirvi su la « sua » scuola , la società era cambiata e ci si trovava a discutere di una nuova riforma . 
Si dirà che queste cose sono , o sono anche , conseguenza di un insegnamento insufficiente . 
Il che è certo vero . 
Ma il riconoscimento di questa verità non può indurre a rimpicciolire nell’ ambito di talune inadempienze ed imprudenze , come , ad esempio , la liberalizzazione indiscriminata degli accessi all’ università e , in qualche misura , dei piani di studio , un fenomeno così importante , ricco di virtualità positive ed insieme carico di rischi , che tocca la scuola , ma riguarda poi l’ intera società . 
Le esperienze educative , morali e sociali corrono parallele . 
Finché un nuovo equilibrio non sia stato raggiunto , finché sforzo di liberazione e senso di responsabilità non siano congiunti , le difficoltà che si riscontrano non potranno ritenersi superate . 
E così la crisi scolastica , pur con le sue caratteristiche peculiari , fa tutt’ uno con la problematica generale delle istituzioni , la definizione del valore e dei nessi delle autonomie , i rapporti tra società e Stato . 
Tutto questo mi serve per dire , credo più con umiltà che con fatalismo , che le cose che ci stanno avvenendo attorno sono più grandi di noi e che a noi spetta , nella consapevolezza dei limiti e degli impegni , di fare il possibile per capire , intervenire , migliorare . 
Mi sembra giusto , a questo proposito , quel che osserva l’ onorevole Berlinguer circa il dovere di stare meglio che si può , con dignità ed efficacia , nella scuola così com’ è e fin quando essa sarà ancora così per trarre il massimo vantaggio per la formazione dei giovani e lo sviluppo della cultura . 
Non viene meno per questo lo stimolo a riformare l’ esistente . 
Ciò richiede un grande sforzo d’ immaginazione ed anche la disponibilità a sperimentare i nuovi ordinamenti , pur sapendo che la realtà è ancora troppo mobile perché si possa dar vita a nuove strutture veramente stabili . 
Credo che sia giunto il momento di provare a dominare un fenomeno così complesso con la riserva di successivi adeguamenti , quando essi si rivelino necessari . 
Se la realtà dunque è quella di una scuola di massa , e ciò fino all’ università , nella quale in effetti sono entrati giovani provenienti da ogni ceto , anche se per alcuni tra essi la via è stata più agevole , la prima esigenza è di rinnovare in profondità l’ antica scuola di élite . 
Essa ebbe a suo tempo una sua dignità , ma è ora largamente superata e cioè limitata , chiusa , con insufficiente senso umano e respiro sociale . 
Ma quella che nasce non dev’ essere una scuola facile , istituzionalmente mediocre , bensì capace di adeguarsi modernamente ad esigenze professionali e culturali e quindi , con opportuno dosaggio di fattori formativi da un lato tecnico-scientifico , dall’ altro umanistici in un equilibrio che consenta una piena adesione alla vita sociale . 
Ovviamente si deve immaginare una struttura articolata con opportune accentuazioni . 
La pari dignità di ogni lavoro e quindi una scelta ( sempre arricchita da opportune esperienze integrative ) tutta basata su autentiche capacità e vocazioni mi sembrano fuori discussione . 
Il lavoro intellettuale e quello manuale devono trarre i loro operatori da tutte le categorie sociali ed essere stimolati da compensi adeguati e dalla considerazione dei cittadini . 
Per la forza delle cose già si vanno modificando alcuni dati del costume , restando peraltro acquisito che una consistente partecipazione alla cultura è diritto di ogni lavoratore . 
Bisogna tuttavia avere realisticamente presente che , per le insufficienti trasformazioni nel comune sentire , a spinte rigorosamente egualitarie può corrispondere una diminuita efficienza . 
È quindi sempre necessario puntare sul merito che , indipendente da inammissibili lasciti ereditari , sia , su buon fondamento , riconosciuto . 
E resta pure il problema psicologico e quindi politico di quanti si sono mossi con legittime aspirazioni di promozione sociale , le quali risultino , nel nuovo contesto , illusorie . 
Con particolare riguardo alle università , va rilevato che negli anni Sessanta si operò nella scuola sulla base di qualificati giudizi , i quali prevedevano per lo sviluppo economico l’ apporto di laureati in numero certamente notevole e che trova riflesso nell’ attuale affollamento delle università . 
L’ onorevole Berlinguer rileva che fu configurata una scuola in vista di un modo di sviluppo rivelatosi effimero . 
Alcuni fattori d’ impoverimento erano forse prevedibili , altri però meno . 
E sarebbe stato comunque difficile in quel momento contraddire nella scuola la tendenza allo sviluppo che andava manifestandosi nella società italiana . 
È ovvio che ora occorre adeguarsi alla realtà , procedere alle modificazioni richieste , incanalare costruttivamente , senza comprimerli , il dibattito e l’ esperienza del mondo giovanile . 
La professionalità della scuola e , ad un tempo , la sua umanizzazione ( e ciò include rapporti personali e sensibilità sociali ad ogni livello ) stanno a dimostrare che questa istituzione è legata alla società in modo indissolubile , specchio della sua crisi , riflesso del suo disagio , momento del suo divenire , condizione per la sua efficienza e la sua giustizia . 
Attenti ai tanti punti critici del nostro sistema , ancor più lo siamo , fino all’ ansietà , per quel che riguarda la scuola . 
Ci sta dinanzi un enorme groviglio di problemi che dobbiamo affrontare senza illusioni , ma senza venir meno alle nostre responsabilità . 
[ Al convegno sul lavoro nel Meridione ] 
Moro si è detto « commosso ed onorato » per il riconoscimento conferitogli , e ha posto in evidenza la connessione ideale « fra l’ una parte e l’ altra di questa giornata » . 
Sono stato considerato anch’ io un lavoratore – ha proseguito Moro – in riferimento alla mia attività politica , che dura da più di trent’ anni e , credo , anche alla mia attività di lavoro più specifica , quella dell’ insegnamento , che è la mia vocazione . 
Un’ attività che ho proseguito con ostinazione , con un certo spirito di sacrificio . 
A qualcuno – ha detto ancora Moro – può essere parsa una civetteria . 
Ma l’ ho fatto sentendo la grande gioia del dare , anche pagando di persona , qualche cosa agli altri . 
Sono stati anni logoranti , come lo sono stati per voi , che avete in modo benemerito contribuito al benessere di questo Mezzogiorno che amiamo . 
La società ora esprime i suoi sentimenti di profonda riconoscenza per il vostro lavoro . 
Il lavoro è dedizione di sé , e si compie , credo , per quanto sia pesante , con molto amore . 
Nel fondo credo che vi sia amore per gli altri : 
ciascuno di noi , con la propria offerta di lavoro , per il bene comune . 
È giusto che vi giunga ora il segno della gratitudine del Paese . 
Un Paese che , accanto a questo senso del gioioso dovere del lavoro , ha visto affermarsi e svilupparsi mirabilmente i diritti dei lavoratori . 
Grandi battaglie civili hanno condotto a questa affermazione : 
il lavoro ha rivendicato il suo titolo di partecipazione alla guida della vita nazionale . 
La grande rivoluzione democratica che ha accompagnato , pacificamente , lo sviluppo dell’ Italia , ha tra gli altri suoi segni caratteristici la continua elevazione della dignità e della responsabilità nel mondo del lavoro . 
Dopo aver dato atto ai sindacati democratici dell’ impegno profuso in questa direzione , ed aver richiamato il personale contributo offerto dall’ on. Storti alla guida di una delle grandi confederazioni , l’ on. Moro ha affrontato quella che egli stesso ha definito « l’ altra faccia della medaglia » : 
il problema dell’ occupazione giovanile . 
Le madri , i padri che mi parlano dei problemi dei loro figlioli – ha detto – lo fanno sempre con la stessa espressione semplice , bella e dolorosa : 
« Mio figlio ha bisogno di un lavoro . 
Non di quel lavoro , di uno specifico lavoro . 
Di un lavoro » . 
Viviamo un momento drammatico della nostra vita sociale . 
La stessa profonda inquietudine del mondo giovanile è lo specchio più grave di questo momento politico , della incompiutezza e degli squilibri dello sviluppo . 
Questo è il tema centrale che ci sta di fronte : 
quali le condizioni per l’ ulteriore sviluppo del Paese ; 
quali le politiche da adottare ; 
quali gli sforzi da compiere ? 
L’ Italia – ha ricordato Moro – non è il solo Paese della Comunità europea ad affrontare un momento difficile . 
È giusto , perciò , contare sulla collaborazione degli altri , ma dobbiamo fare tutti la nostra parte . 
Dobbiamo affrontare nuovi sacrifici , sapendo però che lo facciamo tutti , che questi sacrifici non sono unilaterali e , soprattutto , che essi sono utili . 
In questo senso , l’ on. Moro s’ è detto fiducioso nelle grandi risorse morali del Paese , che ha ormai una maturità tale che alcune manifestazioni di consapevolezza , di presenza e d’ intelligenza politica partono dalla base . 
Concludendo , il presidente della Dc è tornato sul tema dell’ Europa , garanzia di pace e di ordinato sviluppo dei popoli , un’ Europa che veda garantita la sua unità proprio attraverso il suo equilibrio interno . 
È una strada sulla quale ci si è messi , e sulla quale bisogna continuare a camminare . 
Essere europei è , insieme , un impegno e una sfida . 
Non tutto dipende da noi , ma molto certo dipenderà anche dalla nostra capacità di mettere ordine nella nostra casa . 
[ Discorso a Bologna ] 
Cari amici , io vi sono molto grato della vostra affettuosa accoglienza e del vostro cordiale e pressante invito ad essere a Bologna per un incontro di amici ; 
venuta meno la prima possibilità di parlare con voi per cause indipendenti dalla nostra volontà , come avete visto io sono poi ancora venuto : 
restio come sono ad assumere impegni , sono però assai tenace nel mantenere quelli che ho preso . 
Sono quindi assai lieto di essere qui , in un dialogo con un partito come quello emiliano-romagnolo che è pieno di vivacità , di passione , di calore umano ; 
quindi vi ringrazio tutti , ringrazio gli amici dirigenti di partito , i colleghi parlamentari che sono qui oggi insieme con me e consentitemi per una ragione di antica consuetudine di rivolgere un particolare saluto all’ amico Angelo Salizzoni che ha inteso lasciare l’ attività politica ma non l’ impegno di partito . 
Egli è stato con me per tanti anni collaboratore diretto nella segreteria del partito e nella presidenza del Consiglio , oltre che in altri incarichi ; 
la sua collaborazione è stata sempre preziosa per l’ intelligenza , lo zelo , l’ impegno , la correttezza ed infine l’ affetto che l’ ha caratterizzata ; 
desidero quindi in questo momento ringraziarlo di quello che lui ha fatto con me e dirgli tutta la mia affettuosa e sempre viva amicizia . 
Ho ascoltato con l’ attenzione che merita la relazione dell’ amico Melandri che naturalmente ringrazio in modo particolare , e ho ricevuto questa relazione come un fatto illuminante e significativo , e l’ ho condivisa nella sua ispirazione . 
Ho ascoltato anche con attenzione gli amici che hanno parlato , e altri avrei gradito ascoltare , se non fosse la pressione del tempo che mi costringe a prendere ora la parola per poter chiudere poi la mia giornata ritornando a Roma . 
Come sempre ho sentito la vivacità , l’ intelligenza , vorrei dire la purezza della Democrazia Cristiana nella vostra regione , collocata come essa è in posizioni non comode , tenute però sempre con grande dignità e con grande fedeltà al partito . 
Ho ascoltato cose interessanti in gran parte tra loro coerenti ed armoniche , con qualche voce , con qualche accento , com’ è naturale , diverso ; 
ecco quale è la mia impressione dopo questo breve svolgersi di interventi , l’ impressione di essere dinnanzi ad un partito che ha piena fiducia nella sua forza , nella sua ragione ideale , nella sua funzione storica , quindi c’ è in voi , cari amici , la consapevolezza del compito storico che ancora una volta è dinnanzi a noi , ma insieme mi è sembrato di cogliere qualche segno di inquietudine in voi di fronte ad una situazione assai difficile , e sulla quale in modo particolare ha richiamato appassionatamente la nostra attenzione il presidente Guerra , e certamente io non dissento da voi , non mi allontano dalla vostra inquietudine , credo che non saremmo uomini responsabili se non fossimo oggi inquieti , lo si è sempre in qualche misura nella vita politica ; 
anche nel corso di questi trent’ anni abbiamo avuto dei passaggi difficili , delicati , quindi inquietudine c’ è sempre , ma credo che sia giusto dire che in questo momento vi è una inquietudine particolare che è giustificata e sulla quale bisogna restare ; 
credo che dobbiamo essere coraggiosi ma non superficiali e se non fossimo inquieti allora noi saremmo sì coraggiosi , ma superficiali ; 
invece non lo possiamo , non lo dobbiamo essere . 
Dobbiamo avere , cari amici , il coraggio della verità , dobbiamo avere molta forza interiore , molta determinazione politica , ma avere anche il coraggio della verità , cioè di analizzare la situazione così come essa si presenta , perché , cari amici , non è un modo di dire , non è un espediente il parlare di una emergenza nel nostro paese . 
Si può poi discutere sul modo di fronteggiare questa emergenza e qui certo la discussione è legittima , tra le forze politiche ed anche nel nostro interno , ma credo che non dobbiamo perdere di vista il fatto che ci troviamo realmente in una situazione di emergenza . 
Credo che se volessimo esaminare tutte le componenti il discorso diventerebbe estremamente lungo e complesso , del resto è questo il contenuto in larga parte del dibattito politico aperto in questo momento in Italia e per certi aspetti aperto nel mondo , perché vi sono problemi che significano emergenza per noi che non sono problemi soltanto italiani ; 
vedete il modo di essere di alcuni paesi a noi particolarmente vicini , vedete l’ esperienza di paesi del Sud - Europa , vedete che vi sono aspetti critici che non sono esclusivi , ma sono nell’ ambito di una crisi di più vaste proporzioni , che non è detto sia infeconda , perché si passa per porte strette , ma qualche volta al di là della porta stretta c’ è dello spazio . 
Certamente è un momento difficile per noi e non soltanto per noi . 
Intanto è difficile per la situazione economica di cui voi vedete il presente e il possibile futuro , se è vero che vi sono delle previsioni che fino a qualche mese fa erano forse controverse , ma ora appaiono abbastanza chiare , c’ è un certo calare nel tono della nostra vita economica , nella ricchezza prodotta , nella capacità di iniziative e questo non significa che il governo non abbia operato ; 
il governo ha operato certo con molto impegno , come è stato riconosciuto sia nelle sedi interne sia nelle sedi internazionali , ma si vede che c’ è qualche cosa di più profondo in questa crisi per cui i rimedi apportati con fatica e ricevuti anche con buona volontà portano a scoprire alcuni altri aspetti della situazione e porre rimedio a queste deficienze presumibilmente porta a scoprire da un’ altra parte la situazione . 
Io non dico che siamo in un circolo infernale , siamo certo in una situazione assai difficile nella quale talune compressioni in vista di talune necessità portano con sé come conseguenza inevitabile altri fenomeni , che una volta presentatisi debbono essere affrontati in quel difficile , sapiente dosaggio di restrizioni e di spinte produttive che permettano , non dico di evitare la crisi , ma di attenuarne la portata , di graduarla , nel tempo , in vista di una soluzione . 
È in questa atmosfera che noi abbiamo sollecitato e sollecitiamo e solleciteremo il senso di solidarietà , di corresponsabilità delle forze sociali con le quali il confronto è quotidiano , ma confronto che diventa in qualche momento più acuto , forse più drammatico , più decisivo . 
Ora non voglio fare il discorso delle responsabilità , perché non amo che si dica ( perché non è vero ) , che dell’ attuale stato di cose responsabile sarebbe la Democrazia Cristiana da trent’ anni al potere , quasi che questi trent’ anni non fossero stati caratterizzati da momenti migliori di questo , come se i fatti politici fossero soltanto del partito di maggioranza e di governo , mentre in realtà vi è un intreccio , direi vi è stato un intreccio delle forze politiche e sociali , che con l’ insieme dei loro atteggiamenti hanno in qualche misura contribuito a quelle difficoltà che vengono , credo troppo facilmente addebitate alla DC ; 
non si tiene conto di fattori di carattere internazionale , della portata mondiale di gran parte di questi temi , non si tiene conto della interdipendenza tra le economie per cui se rallentano gli altri , fatalmente rallentiamo anche noi , e far camminare gli altri non è nelle nostre possibilità , forse non è neppure nelle possibilità degli altri , almeno al di là di un certo limite . 
Quindi è un dato che sarebbe ingeneroso e storicamente non vero attribuire , come qualche volta si fa con facile polemica , ad una deficienza della Democrazia Cristiana . 
Naturalmente noi ci assumiamo la nostra parte di responsabilità , forse in qualche caso non abbiamo saputo guidare , orientare bene , forse vi è stato qualche momento di settorialismo , di corporativismo , di parassitismo , anche da parte nostra , ma dico , non solo da parte nostra ; 
credo che accanto a questo ci siano aspetti positivi nella nostra azione , come accanto a qualche nostra debolezza ce ne son altre ; 
non è che noi abbiamo da soli accresciuto la spesa pubblica , la cui riduzione appare d’ altra parte estremamente difficile e mancano proposte che non sono facili , che potrebbero non apparire sensate . 
Ecco , in questa atmosfera , noi registriamo la necessità di una comprensione , di una solidarietà con le forze sociali e guardiamo con una certa preoccupazione a qualche segno di impazienza ; 
non che noi non capiamo come man mano scendendo verso la base , dove vi sono dati più immediati di bisogno , di insofferenza , di passionalità , forse non si riesca a vedere i fenomeni nella loro complessità , nella loro estrema difficoltà ; 
certo si registra una minore accettazione del sacrificio , una richiesta impaziente , alla quale ovviamente si deve andare incontro , come credo stia facendo il governo , nella maggior misura possibile , ma questo dato che cosa significa ? 
È un segno dell’ emergenza , perché è una emergenza di cui si sente il peso e c’ è un principio così di minore razionalità nel valutare , nel controllare la situazione , e quindi abbiamo elementi aggiuntivi di preoccupazione . 
Ecco che io trovo anche in questo giustificata la vostra inquietudine , quindi quando in questo stesso contesto vedo , mano a mano , spostarsi un po’ nel dibattito politico , anche da parte di altre forze , l’ accento dalla lotta all’ inflazione alla necessità di assicurare l’ occupazione consapevole come sono , come siamo che bisogna fare tutte e due queste battaglie , ma consapevoli come siamo delle difficoltà di questa misura , ecco allora io trovo che siamo veramente in situazione di emergenza , con una acuta necessità di comprensione , di solidarietà nel contesto sociale e politico del paese , perché se questo non ci fosse , allora credo che molte cose potrebbero saltare . 
Dico queste cose con estrema serenità , non indifferenza , con estrema serenità perché credo che voi siate tanto responsabili , tanto attenti da capire queste cose , e credo che non sia degno di un grande partito fare solo del trionfalismo , dobbiamo sentire certo la nostra forza , la nostra funzione , ma credo che dobbiamo anche essere severi nell’ analisi della situazione . 
Abbiamo una certa confusione in alcuni aspetti della gestione economica , della gestione amministrativa , nei rapporti tra i poteri e sono cose che in qualche misura riflettono questa difficoltà della situazione , che in qualche misura riflettono questa insufficiente armonia per quanto riguarda meritoria , ma certo difficile nella quale essa è esercitata . 
Con alcuni sbandamenti , con alcuni vuoti riempiti in modo non sempre appropriato , con alcune surrogazioni , con alcuni eccessi , il panorama del complesso gioco della amministrazione in senso largo dello stato registra alcuni momenti di tensione , alcune incertezze , forse alcune deviazioni . 
E poi vi è una emergenza più propriamente politica ; 
io credo che dobbiamo vederla questa emergenza politica in un duplice senso : 
da un lato c’ è il fatto a cui hanno alluso alcuni degli amici che hanno parlato , l’ introdursi nel tessuto della nostra vita democratica , per la prima volta dopo trent’ anni , di alcune forme di dissenso violento , l’ abbandono da parte di alcuni , in misura limitata , ma sempre significativa , di quella legge della persuasione , del discorso , del consenso che è il contrassegno della vita democratica del paese , e che sembrava un bene definitivamente acquisito , a parte alcuni episodi marginali , ma sembrava qualche cosa di definitivamente nostro . 
Ma la realtà sta a dirci che non c’ è mai niente che sia definitivamente acquisito nella vita politica e che dobbiamo in ogni momento salvaguardare con la nostra vigilanza , con la nostra fermezza , con la nostra consapevolezza valori che sembrano sicuri e che poi ad un certo momento possono essere messi in discussione . 
Vi è chi in questo momento , in questo contesto storico , per ragioni che non è facile analizzare , pensa che alcuni nodi della storia debbano essere tagliati , non sciolti ; 
questo è un fatto politico , non un piccolo episodio , è un fatto politico che qualifica questo momento di storia del nostro paese . 
E allora come non parlare anche a questo proposito di emergenza , emergenza nel senso che vi sono delle cose difficili , gravi , che mettono in discussione il sistema , la pace , la pace politica , la pace sociale del paese ? 
Quindi un momento nel quale di fronte ad una problematica nuova , sì del tutto nuova , anche se preannunciata come il lampo preannuncia il tuono , di fronte a questa problematica nuova si dovrebbe immaginare una solidarietà maggiore delle forze politiche , una maggiore chiarezza e omogeneità . 
Noi abbiamo governato in questi anni nel segno della omogeneità o di una relativa omogeneità , per carità , non intendo dire che fossimo eguali , ma abbiamo cercato in collegamento con forze politiche diverse , sapendo della loro diversità , rispettando la loro diversità e sapendo di essere rispettati nella nostra natura , nel nostro modo di essere , abbiamo cooperato con forze diverse , sulla base di relativa omogeneità , di relativa fiducia e conoscenza , di una lunga consuetudine che ci aveva fatto stare insieme e aveva fatto capire ed accettare al paese che noi stessimo insieme , passando attraverso le varie esperienze politiche per le quali , in obbedienza ad una legge di interpretazione dei fatti politici , noi abbiamo mano a mano esteso l’ ambito delle coalizioni spingendole su un terreno democratico più a sinistra che ci sembrasse possibile ; 
ci conoscevamo ed eravamo conosciuti ed accettati dal paese . 
C’ è questo fatto nuovo ora nel paese ; 
io non voglio dire che la situazione di emergenza richiede unità di guida sulla base di una particolare omogeneità , io non mi permetto di dare consigli o di giudicare le altrui decisioni , constato semplicemente che a fronte di una situazione di emergenza , quale credo di avere brevemente tratteggiata , non vi è stata una risposta pronta , unitaria nel senso di quell’ affiatamento tradizionale e accettabile al paese quale si sarebbe potuto immaginare ; 
è stato avviato un altro discorso in questo momento , forse a caso in questo momento comunque è stato posto un discorso nuovo , quello dei rapporti con il Partito comunista , sapendo che gli accordi ed i disaccordi tra la DC e questo partito sono cosa estremamente difficile , estremamente grave . 
Noi dobbiamo sapere , nel giudicare la situazione , che vi sono dei dati che non sono tutti appunto nelle nostre mani , ecco perché ho usato quella espressione ; 
non tutto è nelle nostre mani , non è nelle nostre mani di riorganizzare , sulla base di una prospettiva , una politica di solidarietà con le forze intermedie fino al Partito socialista ; 
constatiamo il fatto che questa risposta non c’ è stata , rispettiamo i partiti che questa risposta non hanno dato , comprendiamo anche le loro difficoltà che sono espressione di una serie di dati politici e in particolare della crescita del Partito comunista ; 
quindi noi possiamo avere tutta questa doverosa comprensione , doveroso rispetto , ma non possiamo prescindere noi dal sapere e dal fare pacatamente rilevare al paese che siamo di fronte ad una tendenziale dissociazione delle forze politiche , che ci siamo trovati dopo il 20 giugno in presenza di una crisi che si annunciava in questo o in quel settore , in presenza di una dissociazione delle forze politiche tradizionali , quindi in presenza di un problema veramente difficile , nuovo , cioè quello di avere un qualche rapporto , un qualche rapporto diverso con il Partito comunista . 
La DC ha una sua peculiare natura che le rende difficile il rapporto con il Partito comunista , trattandosi di forze idealmente alternative , come io ho detto e confermo ; 
ecco questa è una realtà di fronte alla quale noi ci troviamo , in questa insufficiente aggregazione delle forze politiche , di fronte a problemi nuovi e difficili , in un momento che certamente avrebbe richiesto in linea di principio di essere affrontato con un senso di unità , di omogeneità , di prontezza , di accettabilità per il paese . 
Questo avviene dopo quella che possiamo chiamare una vittoria della Democrazia Cristiana , quasi insperata nella misura in cui si è verificata , tenuto conto della polemica martellante nei nostri confronti ; 
è stata una forte tenuta della Democrazia Cristiana , che si è accompagnata però ad una crescita del Partito comunista , ad uno stato di incertezza delle forze politiche collocate ora su un terreno di indifferenza , una politica della non opposizione al governo , della comune non opposizione al governo , una politica che vede già allineato il Partito comunista con tutte le altre forze politiche , tutte nella stessa condizione , tutte indifferenti , tutte egualmente indifferenti di fronte al governo , non opposte , ma non a sostegno . 
Possiamo dirci che cosa sarebbe accaduto , quale processo politico più lacerante sarebbe stato se non ci fosse stata questa tenuta della Democrazia Cristiana , se non fossimo ancora oggi il più grande partito del paese , pur di fronte a queste difficoltà economiche , sociali e politiche , se non fosse il Partito comunista in condizioni di riconoscere lealmente , come esso fa , la grande forza e la radice popolare della Democrazia Cristiana ? 
Dico questo per confortarci un poco nelle nostre comuni inquietudini , perché la Democrazia Cristiana è stata ed è ancora la più grande forza del paese , interpreta la volontà di una società composita e varia , democratica , e siamo qui noi a garantire in questa situazione , con quel tanto di aiuto o di indifferenza che ci viene dalle altre forze politiche , delle quali del resto comprendiamo il travaglio . 
Ed è pensando a questa situazione , a questa terza fase che in realtà si annuncia già con il risultato del referendum sul divorzio , con le elezioni regionali , che noi abbiamo immaginato una politica di confronto della Democrazia Cristiana con tutte le forze politiche , ma ovviamente in particolare con il Partito comunista . 
Confronto che non nasce certo da identità , poiché la diversità è grande , non significa che le due più grandi forze del paese non siano appunto , come abbiamo detto , tra loro alternative , ma che utilizza le possibilità di discorso politico in una forma nuova , in relazione ad una situazione economica , sociale e politica nuova e difficile del nostro paese . 
Il confronto nasce da una necessità , nasce da uno stimolo , che è esplorare le aree di comune proposta per alcuni problemi pressanti del paese . 
Ma nasce tenendo conto di alcuni fatti nuovi che sono nella nostra società , perché , cari amici democratici cristiani , mentre ci rallegriamo almeno perché il primato ci è stato conservato e credo che sia stato , nell’ interesse del paese , una garanzia di equilibrio , dobbiamo ricordare alcune cose che sono avvenute e che hanno fatto del Partito comunista un soggetto più agile , più capace di dialogo , ma non tanto con noi , quanto con il paese , con l’ opinione pubblica , determinando questa polarizzazione di cui abbiamo parlato . 
Ci sono dei fattori di novità che hanno consentito e sollecitato questo confronto di posizioni . 
Che cosa c’ è stato di nuovo , se paragoniamo il momento presente ? 
Pur nella riaffermata diversità e polemica diversità delle forze politiche , che cosa c’ è stato di nuovo ? 
La distensione internazionale , che è un fatto , che ha per così dire politicizzato ed umanizzato i rapporti tra Stati a regime diverso , non senza alcune fatali conseguenze nei moti della opinione pubblica . 
Io ricordo l’ on. Nenni quando mi diceva , in quell’ altra fase cupa , nella transizione tra il governo a due e il mio governo monocolore , « ma perché non possiamo parlare noi , visto che parlano americani e sovietici ? 
» . 
È questo che diceva Nenni nella sua intelligenza politica e anche nella sua umana sensibilità di romagnolo . 
Questo l’ ha detto molta altra gente . 
C’ è un atteggiamento pacato del mondo cattolico lontano da alcune rigidezze del passato che corrispondevano ad una diversa impostazione , c’ è un certo modo di presentarsi del Partito comunista , un modo che , come ho detto a Benevento , ha bisogno di precisazioni e verifiche , ma certamente c’ è un modo diverso di presentarsi e ci sono le comunicazioni nella vita sociale , cioè si comunicano proprio nella vita sociale , proprio nei sindacati , proprio nelle scuole , proprio nelle più diverse esperienze culturali , la gente parla , c’ è qualche cosa che rende difficile un rigore politico come quello che in un diverso contesto internazionale , ideologico e sociale , noi abbiamo tenuto per molti anni e crediamo di avere tenuto bene a difesa di alcuni valori , che poi si sono affermati , hanno potuto entrare nella comune dialettica politica . 
Ecco questi sono dei dati che di per sé non significano naturalmente né eliminazione o attenuazione delle diversità , né significano né comportano alleanze politiche o accordi di governo , come è stato detto molte volte , e il confronto rappresenta un’ esperienza che si vive , poi alla fine ci si misura , ciascuno con la propria identità , ci siamo misurati anche con il Partito socialista in modo civile , ma vigoroso , nel corso di tutte le campagne elettorali e anche in quest’ ultima e certamente non si può immaginare che questo rapporto sulle cose , sui programmi , sui problemi emergenti del paese ci tolga la fisionomia propria di ciascuno , la sua capacità di appello all’ elettorato , la consapevolezza del tipo di società e del modello umano che ciascuno di noi rappresenta . 
Direi che questo ambiente politico diverso va constatato come il realismo richiede , come è compito di un grande partito che non deve fingere che alcune cose non siano cambiate ; 
quello che non è cambiato è la diversità dei ruoli , è la identità propria dei partiti . 
Ora questa posizione di confronto viene utilizzata nel momento dell’ emergenza economica , sociale , politica di cui parlavamo prima . 
Quando con l’ amico Zaccagnini , che io voglio ricordare affettuosamente qui nella sua terra , abbiamo elaborato questa politica del confronto , certamente non avevamo del tutto chiaro lo sviluppo politico anche se vi erano dei segni premonitori , anche se evidentemente alcune cose erano cadute e alcune opportunità si erano presentate , ma direi che avere impostato in questi termini costruttivi , realistici , non di confusione , non di commistione , non di rinuncia , ma di serietà , di contatto , avere impostato in questo modo le cose ha forse facilitato raffrontare l’ emergenza , raffrontare il tema della dissociazione delle forze politiche tradizionali . 
Se non avessimo avuto questo atteggiamento , non di patteggiamento e non di abdicazione di noi , ma di razionalità , di confronto serio , senza complessi , come avremmo affrontato un momento politico gravato di tanti pesi e in prima linea il fatto della dissociazione delle forze politiche ? 
Ecco noi abbiamo potuto così , il partito tutto insieme , con grande consapevolezza , ha potuto affrontare questa emergenza delle cose , questa emergenza politica della dissociazione delle forze attraverso un rapporto originale , nuovo , che ha coinvolto le varie forze politiche e anche il Partito comunista . 
E questo è avvenuto innanzitutto nella forma della astensione unilaterale data al governo presieduto dall’ on. Andreotti e poi è avvenuta nella forma dell’ accordo programmatico che noi abbiamo promosso . 
Cioè abbiamo ritrovato , in una situazione che non rendeva possibile nessun accordo di maggioranza politica , la possibilità di un diverso rapporto costruttivo con le altre forze politiche , ivi compresa quella del Partito comunista , per risolvere in una qualche maniera il problema del governo del paese e far fronte all’ emergenza crescente della situazione . 
Che cosa avremmo dovuto fare se non avessimo potuto fare ricorso a questo confronto diventato un po’ ravvicinato pur nella salvaguardia delle rispettive posizioni ? 
Avremmo dovuto ricorrere al corpo elettorale ; 
è proprio di un Parlamento , che non riesca ad esprimere una maggioranza , di ritornare con qualche intervallo di assestamento dinnanzi al corpo elettorale . 
Ma credete che noi siamo stati mossi da egoismo di partito , quando non abbiamo pensato ad un ritorno alla fonte popolare del potere ? 
No , perché in termini di partito ciò avrebbe probabilmente rafforzato le nostre posizioni , ma forse non avrebbe risolto i problemi politici del paese e ci avrebbe messo in ulteriore difficoltà in un paese preso dalla stretta di una crisi economica , di cui non si possono neppure valutare con esattezza i tempi e i modi dello svolgersi dinnanzi alle vicende politiche di cui avevo parlato prima , di fronte alla dissociazione dei partiti ; 
quindi abbiamo avuto , credo noi e anche gli altri , questo senso di responsabilità di non fare quello che la logica politica , presa a sé al di fuori del contesto reale nel quale essa si cala , ci avrebbe suggerito ; 
ecco allora abbiamo utilizzato il confronto per una formula di accordo programmatico che ha permesso alcuni contatti , una conoscenza migliore , una certa confluenza di proposte diverse , una convergenza , qualche volta lenta , ma che c’ è in definitiva nel nostro Parlamento , che certo risente le difficoltà della situazione ; 
quindi abbiamo una realtà alla quale ci potremmo sottrarre soltanto con questa sfida elettorale , in questo momento al di fuori di ogni evoluzione delle forze politiche , di una significativa evoluzione della opinione pubblica . 
Ecco come è nato l’ accordo programmatico , che è stato ritenuto importante , significativo da tutti ; 
anche in questo momento lo si afferma , ma perché allora non lo attuiamo , non lo valorizziamo , non ne esploriamo le capacità politiche , perché non facciamo in modo da trarre da questo strumento che abbiamo appena creato qualche cosa di utile per la nostra esperienza politica e per la guida del paese ? 
Abbiamo uno strumento e l’ abbiamo conquistato con difficoltà e io non sottovaluto neppure le difficoltà degli altri , perché non sarebbe onesto , perché noi veniamo da una certa sponda , ma anche altri vengono da una sponda lontana . 
L’ abbiamo però fatto con un atto di coraggio , con qualche iniziale incomprensione da noi , dagli altri , ma abbiamo trovato una certa via mediana , un certo senso di armonia , una certa intesa sulle cose , con quella prudenza , con quella misura che sono nelle cose ; 
la Democrazia Cristiana pensa certo anche ai propri interessi di partito , dobbiamo farlo , ma gli interessi dei grandi partiti coincidono largamente , e per noi come forza centrale coincidono ampiamente , con gli interessi del paese , con le ragioni di equilibrio , di stabilità democratica del paese stesso . 
Non è quindi giustificato che ci si parli in termini di egoismo ; 
quando siamo prudenti , come dobbiamo essere , crediamo di essere garanti della stabilità del paese , crediamo di evitare degli sbandamenti che altrimenti si potrebbero verificare , crediamo di evitare talune tensioni , emozioni , dissonanze che il paese probabilmente in questo momento non riuscirebbe a sopportare . 
Vorrei dirvi , dopo di avere fatto queste considerazioni credo pacate , equilibrate , che comunque se c’ è inquietudine in noi ha ragion d’ essere , ma non dobbiamo però temere che si perda in queste forme di contatto nuove che si sono verificate l’ identità e la fisionomia e la capacità di richiamo del nostro partito ; 
non abbiamo perso questa fisionomia , siamo rimasti noi stessi , anche nel corso di altre coalizioni , certo di vere coalizioni tra forze più affini , come dicevamo , abbiamo conservato la nostra fisionomia , siamo rimasti distinguibili e l’ elettorato ci ha ricercato , anche quell’ elettorato che pareva ci avesse dimenticato ci ha ritrovato nel momento della prova , e perciò diciamo per la lealtà che deve esservi tra noi , per l’ emergenza del momento , allo stesso titolo non pensiamo di disperdere in questo momento la fisionomia e la capacità di attrazione della Democrazia Cristiana . 
La dialettica politica non significa la fine della distinzione e in noi , cari amici , in questo momento non c’ è il senso della rinuncia , c’ è il senso della competizione e il nostro dovere è essere in competizione anche se dobbiamo trarre , come il paese impone , dalla dialettica politica una certa direttiva unitaria , una certa armonia che faccia da arresto alla disgregazione del tessuto sociale , del tessuto politico che minacci il nostro paese ; 
dobbiamo ritrarre questa armonia e questa linea unitaria , ma la ritraiamo rimanendo noi stessi , non nel segno della rinuncia , ma nel segno della competizione e quindi riaffermiamo la nostra diversità ; 
non è che si collabori in qualsiasi modo diventando eguali , si collabora , come noi collaboriamo in questo momento , restando diversi ; 
il modo dell’ agire politico non è del tutto nelle vostre mani perché esso è condizionato dalla realtà delle altre forze politiche , quello che è nelle nostre mani è la nostra fedeltà a noi stessi , la nostra capacità di rispetto per il mandato che abbiamo ricevuto da 14 milioni di elettori . 
E quindi riaffermiamo in questo momento la nostra diversità , un nostro tipo di società ; 
certo noi vagheggiamo un tipo di società diversa da quella socialista , la quale a sua volta è in qualche misura imprecisata per il ripudio di alcuni modelli e per la mancanza di sperimentazione di altri che siano comunemente accettati ; 
noi ricordiamo e ridiciamo al paese di essere una grande forza democratica , di essere un partito non socialista e non classista , ma popolare , una forza democratica , in quel filone della civiltà occidentale alla quale noi crediamo di appartenere senza che ciò faccia di ostacolo al discorso doveroso e utile con altre culture ; 
siamo quindi nell’ ambito nostro tradizionale come forza democratica e popolare , siamo forza popolare e cioè rappresentiamo grandi masse , rappresentiamo aspetti diversi di una multiforme realtà sociale , molteplicità di ideali e di legittimi interessi politicamente mediati in modo sapiente dalla Democrazia Cristiana , perché è in questa sapiente mediazione che questi interessi e questi ideali sul terreno democratico si coagulano intorno a noi : 
se non fossimo capaci di mediare , cioè di tenere insieme , di armonizzare queste varie parti del corpo sociale , noi non saremmo rimasti , come siamo rimasti fino all’ ultimo , il più grande partito italiano . 
Siamo un po’ sconcertati che qualche volta il Segretario socialista , pur così cauto e signorile in tante cose , ci chiami il partito conservatore : 
un partito di 14 milioni di conservatori ? 
Quante cose dovrebbero conservare di illecito questi 14 milioni di elettori ? 
Pensiamo a un partito di ispirazione cristiana , senza missioni affidateci , senza pretesa di protezione , ma siamo nella realtà sociale italiana legati all’ idea cristiana del mondo e perciò ispirandoci a questi ideali noi crediamo di potere con liberi ordinamenti soddisfare le esigenze di giustizia , di progresso , di partecipazione , di liberazione , di razionale finalizzazione del potere , che non è fine a sé stesso ma è a servizio dell’ uomo ; 
ecco perché noi siamo cristianamente ispirati , perché facciamo queste cose , perché ci collochiamo con questa carica ideale nella società italiana e troviamo una risposta . 
Per concludere questo panorama , che è fatto di luci e di ombre come sempre nella realtà ( ma questo suscita il nostro coraggio e la nostra capacità di affrontare le situazioni ) , vorrei ricollegarmi ai giovani , vorrei dire che noi sentiamo l’ avallo che ci viene dai giovani come un criterio di legittimazione , storica , come una garanzia di avvenire , perché noi pensiamo di restare , nelle forme che l’ evoluzione politica dirà ( chi ha più cotone , tessa più tela ) noi pensiamo di rimanere nella società italiana come una forza determinante , come forza importante , non dirò egemone , della società italiana . 
Il fatto che tra questi 14 milioni di elettori tanti siano stati giovani che hanno votato spesso per la prima volta , ed hanno accordato la loro fiducia alla Democrazia Cristiana ; 
sappiamo che essi hanno il senso dell’ avvenire e noi vogliamo averlo con loro . 
Abbiamo ancora molte cose da fare , non diciamo certamente che abbiamo fatto tutto bene , che l’ esperienza è compiuta , che questo tipo di società libera e umana nella quale crediamo sia concretata nella realtà ; 
sappiamo che abbiamo ancora da fare , ma con la legge della persuasione e del consenso , non con la legge della violenza , con la legge della persuasione noi con i giovani vogliamo continuare a persuadere il popolo italiano che in tanta parte crede nei nostri ideali , nel nostro modello umano e sociale , vogliamo continuare a persuadere questi italiani che c’ è una forza vigile a tutela dei grandi valori nei quali il popolo italiano crede ed ai quali esso non intende rinunciare . 
[ Intervista per « L’ Espresso » ] 
La redazione della rivista « L’ Espresso » chiede agli intervistati se la Costituzione abbia resistito o no nel tempo , se a distanza di trent’ anni essa sia ancora valida , e se i politici e giuristi che nel 1947 l’ avevano preparata la rifarebbero nello stesso modo , o che cosa cambierebbero e per quale motivo . 
Aldo Moro , deputato alla Costituente e presidente della Dc , afferma : 
« È difficile immaginare che , qualora ci si dovesse accingere dopo trent’ anni ad elaborare una Costituzione , si ripercorrerebbero le stesse strade . 
Vi fanno ostacolo il cambiamento della realtà , l’ esperienza vissuta , un’ ovvia reazione psicologica . 
Questo non vuol dire , però , un preciso rifiuto di questa o quella delle norme ed istituzioni che caratterizzano la carta costituzionale . 
Ritengo valide in ogni caso l’ ispirazione generale , la delineazione dei diritti , l’ articolazione autonomistica , il rilievo dato alla società , le grandi linee dell’ ordinamento statuale . 
Cose nuove stanno venendo alla luce , ma oggi non mi sembrano tali da rendere configurabile a scadenza politica un diverso e coerente disegno costituzionale » . 
La redazione chiede se sia proprio così valida la Costituzione italiana o se ci sia qualcosa da rifare . 
A questo proposito Moro esprime un parere riguardo alcune norme costituzionali che non sono ancora state attuate e gli articoli 39 e 40 che parlano della regolamentazione dei sindacati e di diritto di sciopero . 
« Probabilmente il tema di maggior rilievo è proprio quello degli articoli 39 e 40 » , dice Moro . 
« Comprendo l’ estrema delicatezza della materia e la preferenza accordata a strumenti politici più che giuridici . 
Ho fiducia però che le stesse organizzazioni sindacali , pervenute ad un alto grado di maturità e capaci di visione complessiva delle cose e di senso dello Stato , favoriscano la ricerca di modi più appropriati per fronteggiare i problemi di fondo che stanno alla base di questa normativa » . 
Un’ Europa a due velocità 
Cattive notizie , dunque , per l’ Europa . 
Benché il dibattito in corso sulla situazione italiana abbia limitato la risonanza della decisione britannica relativamente alle elezioni del Parlamento europeo , non è sfuggito certamente che un evento importante , lungamente atteso ed apparso , infine , sicuro ed imminente , stava per uscire dall’ attualità politica , per ridiventare in qualche modo una speranza per il domani . 
Sul piano formale non è detta l’ ultima parola , ma sembra difficile ormai che le cose possano evolvere in modo positivo . 
Si tratta di un rinvio forse non breve . 
Si placheranno quindi , nell’ immediato , le dispute sui sistemi elettorali e si allontanerà la prospettiva di un processo unitario , finalmente presidiato da una manifestazione di volontà popolare , anche se con sbocchi ancora limitati dalla competenza dei governi nazionali . 
Noi abbiamo esaltato , a suo tempo , la decisione di procedere all’ elezione diretta , presa non senza fatica , nel corso di numerosi Consigli europei , uno dei quali , proprio per deliberare sul principio e sulla data , tenuto a Roma . 
Noi abbiamo per primi ratificato la risoluzione . 
Noi abbiamo fatto dell’ unità europea un cardine della nostra politica . 
La nostra delusione è perciò grande . 
Bisognerà ricominciare a premere , perché un fatto , malgrado tutto , così significativo , mai escluso in linea di principio , ma sempre in concreto impedito , si collochi , finalmente , tra i pochi elementi dinamici di una situazione altrimenti , in certa misura , stagnante . 
Converrà fare però , a questo punto , alcune considerazioni . 
È giusto rilevare che l’ ostacolo , il quale sbarra il nostro cammino , proviene dalla Gran Bretagna , da tempo la più tiepida , la più problematica , la più incerta su ogni sviluppo dell’ entità europea ed in particolare su questo . 
È onesto però rilevare l’ intrico delle difficoltà nelle quali il governo britannico si dibatte . 
Ed è onesto altresì riconoscere che una consultazione elettorale generale , correlata a tematiche europee , ancora d’ incerti contorni , invece che a tematiche nazionali , crea problemi per tutti , soprattutto in presenza di difficili sviluppi politici , tuttora in corso quasi dovunque . 
Insomma una mobilitazione popolare per l’ Europa sembra meno agevole da realizzare che non per obiettivi e problemi degli Stati nazionali ed invece il suo risultato non potrebbe non essere influente su situazioni , nel contesto europeo , caratterizzate dal confronto tra schieramenti distanti , l’ uno dall’ altro , per lievi margini , da scadenze elettorali vicine , certe o probabili , dalla proposizione di novità politiche di vasta portata . 
Segni incoraggianti vi sono per quanto riguarda l’ economia della Gran Bretagna , ma non si può dimenticare che in quel Paese un classico sistema maggioritario , che di regola almeno assicura stabilità politica , da qualche tempo sembra incapace di ottenere questo risultato sino al punto che si deve fare ricorso ora ad una coalizione , sia pure « sui generis » , cioè ad un dato che suole contrassegnare , non senza critiche e polemiche , l’ opposto sistema proporzionale . 
Converrà comunque tener presenti , al di là dell’ argomento che oggi ci occupa , questi elementi che sono espressione , in una esperienza abbastanza vasta , di un momento critico che avremmo torto a sottovalutare . 
Questa riflessione mi serve per dire che queste elezioni avrebbero certo creato , a più d’ uno , problemi sul fronte interno , aggiungendo peraltro che nessuno di noi avrebbe , per questo , pensato e , vorrei dire , osato di dilazionare ancora , di far pesare sulla sorte dell’ Europa anche rispettabili difficoltà delle politiche nazionali . 
E forse questa nostra determinazione esprime la consapevolezza che , se pure costa qualche cosa fare avanzare l’ unità europea , se ne è poi ripagati per la possibilità di affrontare su un più solido terreno quei problemi di schieramento e di rapporti sociali che fanno agitata la scena europea . 
Io sono convinto infatti che Germania , Italia e altri Paesi , e finanche la Francia , benché fortemente toccata dal fatto elettorale , non avrebbero interrotto il corso di una urgente democratizzazione dell’ Europa comunitaria . 
Chi ha invece bloccato questo sforzo diretto a superare il punto d’ inerzia è stata la Gran Bretagna , che noi abbiamo inseguito per anni , ritenendola un coefficiente essenziale ed un indispensabile fattore di equilibrio del contesto europeo . 
Abbiamo fatto fronte comune contro il veto della Francia e disatteso la valutazione del presidente De Gaulle che anche a me , in occasione del vertice di Roma , confermava pacatamente , pur con espressioni di stima ed amicizia verso la Gran Bretagna , che essa non era omogenea con l’ Europa esistente , la quale aveva nei suoi più ristretti confini la capacità di muovere più rapida verso sbocchi unitari . 
Si può osservare che non mancò al generale ed in qualche misura ai suoi successori notevole prudenza sulla via del processo d’ integrazione . 
Ma non si può neppure negare che la rimozione di questo ostacolo , certo per tutti noi assai laboriosa , ci ha riservato qualche sorpresa e qualche delusione , come quella ( ma non è la sola ) che stiamo vivendo . 
Certo non abbiamo mai ignorato che prendere la via dell’ allargamento , di uno sviluppo cioè in orizzontale e non in profondità , comportava un rischio di rallentamento e , per così dire , di un minore spessore della costruzione europea . 
Questa più limitata concentrazione è conseguenza , tra l’ altro , di un’ estensione che può essere giustificata o richiesta , come sta avvenendo , da considerazioni di ordine politico generale . 
Ma bisogna pur dire che , per quanto riguarda la Gran Bretagna , c’ è un’ onesta riluttanza dell’ opinione pubblica , una forte incomprensione , soprattutto nel partito laburista , del fatto europeo , almeno così come noi lo immaginiamo e lo presentiamo , una chiusura insulare che sembra difficile rettificare , almeno nei tempi brevi . 
Ed è in questo insieme psicologico e politico che matura la reazione ad un fatto , come le elezioni , certo limitato , ma che s’ intuisce carico di significato politico . 
A questo punto non è però il caso di domandarsi , se una Comunità a sei sarebbe andata avanti , pur con la sua vistosa lacuna , più veloce e più sicura . 
La storia non si fa ripercorrendo a ritroso il cammino alla ricerca di una ormai intempestiva , e comunque problematica , opzione . 
Dobbiamo invece guardare avanti , evitando le polemiche improduttive e le proposizioni troppo ardite per avere successo . 
Per quanto sia sensibile , e soprattutto per l’ Italia , il danno che si subisce per il ritardo , mi pare difficile immaginare che gli altri Paesi vadano per la loro strada , sebbene questa ipotesi sia stata prospettata a suo tempo dallo stesso governo inglese . 
Ragioni interne ed internazionali lo sconsigliano , anche se appare suggestiva l’ ipotesi , avanzata da Sergio Fenoaltea , di un’ Europa a due velocità , ma senza alcuna preclusione . 
È però questa iniziativa comune dei Paesi più pronti alla integrazione davvero realizzabile ? 
E non rischierebbe di evocare la prospettiva di un’ Europa con due gradi di sviluppo economico e con due livelli di funzione e di responsabilità ? 
Basti questo accenno a giustificazione della prudenza . 
Tutto ciò dev’ essere oggetto di attenta meditazione . 
Il che nulla toglie all’ impegno ed alla passione che , sapendo quanto duri siano gli ostacoli , bisognerà profondere ancora una volta con inesauribile pazienza , per recuperare quanto è stato perduto e procedere verso obiettivi di graduale attuazione di una unità , che a taluni pare in anticipo , ma che rischia in realtà di essere in ritardo sui tempi . 
[ Sull’ attualità della Costituzione ] 
Moro ha rilevato che la Costituzione repubblicana « rappresenta il solido fondamento della nostra convivenza civile » . 
« In essa – ha aggiunto – si rispecchiano , in modo armonioso , diverse tradizioni , culture , sensibilità ed esperienze politiche . 
Non si tratta di un mediocre compromesso , ma di un atto di grande responsabilità , nel rispetto di tutti verso tutti , garanzia perciò di pace , pur nel tumulto delle cose , nella vita sociale e politica » . 
« Chi ha vissuto il momento della elaborazione dello storico documento – ha detto Moro – non può dimenticare l’ elevatezza del dibattito , la passione civile , la concordia nazionale nell’ affermazione di alcuni valori essenziali della nostra vita associata . 
Saremo oggi meno coraggiosi e meno responsabili ? 
Io credo di no. Sappiamo dunque che un patto ci unisce pur in presenza della diversità e delle divergenze che hanno pieno diritto di esistere nel nostro sistema . 
Ma proprio per questo è importante che il patto ci sia , che esso venga rispettato , che costituisca punto di riferimento costante della nostra vita politica » . 
Dopo aver affermato che la Costituzione del 1947 , pur ovviamente perfettibile , è tuttora pienamente appropriata nelle condizioni del Paese e che in essa gli italiani possono riconoscersi e ritrovarsi , Moro ha detto : 
« Gli indirizzi di fondo , i valori più alti , sono fuori di ogni contestazione . 
Naturalmente entro la norma pulsa la vita con le sue contraddizioni , le sue tensioni ed i suoi problemi . 
Si può discutere perciò del funzionamento delle istituzioni e delle scelte concrete , che sono state fatte e sono fatte circa i rapporti tra le forze politiche , gli strumenti adoperati , i modi prescelti , di volta in volta , per raggiungere i traguardi di libertà , eguaglianza , giustizia e solidarietà che la costituzione indica . 
E ciò tanto più in momenti di crisi , come quello in cui viviamo , di fronte all’ erompere di nuove esigenze ed attese . 
In realtà il contesto costituzionale è idoneo ad indirizzare e guidare la vita sociale e politica verso i giusti equilibri che , nel nostro sviluppo storico , vengono a mano a mano , identificati e perseguiti » . 
« Questo insieme disordinato , e tuttavia espressione di un costruttivo travaglio – ha concluso Moro – può essere ricondotto entro le grandi direttive di marcia che emergono chiaramente in una costituzione certo rigorosamente garantista , ma sempre aperta verso il futuro . 
La saggezza dei cittadini , dei partiti , delle forze sociali , non mancherà ancora una volta di trarre – con la forza esclusiva del consenso – dalle tensioni , dai conflitti , dalle insoddisfazioni di oggi un assetto ordinato e giusto , riconducibile ai valori della costituzione , i quali sono patrimonio inalienabile della nostra civiltà . 
Benché l’ orizzonte sia scuro di nubi , ci sorregge la fiducia nell’ avvenire di libertà del popolo italiano » . 
[ La Costituente e la Costituzione ] 
Non mancarono nella prima sottocommissione occasioni di incontro al di fuori delle discussioni formali . 
Questi contatti , realizzati in un’ atmosfera distesa e cordiale , si rivelarono utili e valsero a promuovere la comprensione e l’ avvicinamento delle rispettive posizioni . 
Per quel che io ricordo però questi colloqui , per così dire , privati , non ebbero né la frequenza né il peso che essi vennero successivamente assumendo nello svolgimento della normale attività politica e parlamentare . 
Decisive furono perciò sempre le riunioni ufficiali , le quali peraltro non avevano carattere rigido e scadenze prefissate , ma si snodavano in forma di pacate conversazioni , prive di ogni durezza . 
Si parlava , si ritornava a parlare , si chiarivano i punti di vista , maturavano , non sempre certo in modo facile e rapido , le convergenze senza che però andasse perduta la fisionomia delle varie parti politiche . 
In complesso , è vero , vi fu affiatamento tra i commissari , legati tra loro da reciproca stima e , in certo senso , amicizia . 
Questo collegamento non è andato perduto neppure nelle fasi successive della vita politica italiana . 
Non mi pare che vi siano differenze rilevanti tra il testo elaborato dalle Sottocommissioni e quello presentato , dopo opportuno coordinamento , all’ esame dell’ Assemblea . 
Il comitato dei diciotto , di cui ebbi l’ onore di fare parte , non ebbe né poteva avere competenza per un riesame . 
Ma certo alcuni ritocchi furono effettuati e fu realizzato un organico collegamento tra le diverse norme , predisposte in sedi diverse ed indipendenti . 
Nella disciplina dei diritti di libertà non vi furono dissensi di grande rilievo , essendovi in tutti volontà di salvaguardare la dignità umana e preoccupazione di compiere un efficace contemperamento tra tutti gli interessi in gioco . 
Ricordo anch’ io che la posizione dell’ on. Togliatti , caratterizzata sempre da finezza ed incisività , fu molto attenta al tema dei diritti civili e politici . 
Ritengo che questa attenzione fosse sincera e derivasse da una intuizione liberale e garantista del nuovo sistema costituzionale al quale si stava per dar vita . 
Può darsi che l’ on. Togliatti , da quell’ accorto politico che era , abbia preso in considerazione diversi sviluppi politici ed immaginato possibile una lunga collocazione del Partito Comunista all’ opposizione , come poi avvenne . 
Vorrei dire però che in tutti vi era apprensione per il futuro , poiché c’ era alle spalle , e non molto lontana , l’ esperienza fascista . 
Per capire bene il sistema vigente , bisogna avere presente che ci si sforzava di costruire un tipo di Stato il quale rendesse difficile l’ instaurazione di un regime autoritario . 
Il complesso dei diritti di libertà rispondeva a questo scopo come , per un altro verso , l’ istituto regionale e la Corte Costituzionale . 
Ho già detto che la nostra , come altre parti , si preoccupava di equilibrare , com’ è naturale , ragioni individuali e ragioni sociali . 
Certamente la sicurezza pubblica fu sempre considerata un importante obiettivo da perseguire . 
Per quello che ricordo ( ma , com’ è ovvio , posso impegnare solo me stesso ) si ritenne che l’ adozione di misure di urgenza , per garantire la collettività , non potesse essere preclusa , salvo rapida e decisiva convalida dell’ autorità giudiziaria . 
Quello della tutela dei figli illegittimi fu un tema lungamente controverso nel quadro delle diverse intuizioni etico politiche e per la necessità di salvaguardare ad un tempo l’ integrità della famiglia legittima ed i diritti umani dei figli nati fuori del matrimonio . 
Naturalmente non s’ intendeva pesare ingiustamente su queste persone ; 
ma la formulazione , dovendosi rispettare dei principi , risultò un po’ faticosa . 
Il nuovo diritto di famiglia , alla cui elaborazione ha concorso la Democrazia Cristiana , sta a dimostrare che sono stati concordemente tenuti nel giusto conto tutti gl’ interessi degni di tutela . 
La discussione sulla materia scolastica fu tra le più difficili , ma anche tra le più appassionanti . 
Avere come interlocutore un umanista dell’ altezza intellettuale e morale di Concetto Marchesi fu un privilegio che non ho mancato di apprezzare , né allora né poi . 
È vero , ci trovammo d’ accordo nel riconoscere la preminente funzione dello Stato in materia d’ istruzione . 
Ma , al di là di questo riconoscimento del tutto sincero , vi erano ( e , in certo senso , vi sono ) grossi problemi da risolvere . 
In realtà la preminenza dello Stato in questo campo non era intesa neppure da noi nel senso che esso fosse chiamato a pura funzione di coordinamento mediante la normativa legislativa e l’ esercizio della vigilanza , sempre nel quadro costituzionale . 
Noi pensavamo che allo Stato spettasse di gestire scuole proprie con compiti di grande rilievo . 
Questa fu sin d’ allora la nostra posizione . 
Ma il problema delicato era relativo al rapporto tra scuola di Stato e scuola non statale nell’ ambito delle norme dettate e dei controlli operati dallo Stato nella sua funzione sovraordinata di legislazione ed amministrazione . 
Il tema dunque non era esaurito nel riconoscimento , del tutto naturale , della libertà di istituire scuole . 
Per questo si discusse molto con sottili argomenti e fu raggiunto infine un accordo , equilibrato e serio , per il quale la scuola non statale poteva essere , con conseguenti diritti e doveri , considerata equipollente a quella dello Stato . 
Il riferimento alla mancanza di oneri per la collettività fu aggiunto in Assemblea ed è controverso , tra l’ altro , se esso riguardi la scuola meramente privata o anche quella equipollente o pari . 
Certo è che , nel nostro ordinamento , a parte il tema dell’ eventuale sostegno finanziario , esiste , in forza di quel dibattito ed accordo , una scuola non statale parallela a quella statale in un pluralismo che non è solo nelle istituzioni , ma delle istituzioni . 
[ Alla riunione della Direzione della Dc ] 
Aldo Moro ha espresso il suo rammarico per il fatto che un dibattito così delicato ed importante si svolga avendo nello sfondo , in relazione a presunte intenzioni circa il modo di risolvere la crisi , la minaccia di atteggiamenti parlamentari non conformi agli orientamenti del Partito . 
A parte ogni altra considerazione , si dimentica , prospettando ipotesi di rottura , che la più importante garanzia dell’ integrità dei legittimi interessi e degli ideali , dei quali il corpo elettorale ci ha affidato la difesa , sta nell’ unità e nella forza della Democrazia Cristiana . 
Per quanto gravi siano le condizioni del Paese , che il Governo dell’ on. Andreotti si trova coraggiosamente ad affrontare , i democratici cristiani ritengono che l’ esecutivo presidiato da un operante accordo dei partiti , sia strumento adeguato a soddisfare le esigenze del momento . 
Non può pertanto la Democrazia Cristiana assumere una propria iniziativa , ma solo prendere atto , non senza preoccupazione , degli atteggiamenti dei gruppi parlamentari influenti sulla vita del Governo . 
È importante che sia trovato il modo di condurre avanti , con la maggiore serenità possibile , il confronto tra i partiti . 
Quanto la situazione sia delicata e grave , non c’ è bisogno di dire . 
Una emergenza esiste e non può essere riassorbita in tempi brevi . 
Essa giustifica un particolare senso di responsabilità dei partiti , quale si è manifestato sin qui con indubbio vantaggio . 
Benché ancora tanti problemi restino insoluti , quale sarebbe lo stato delle cose in Italia , se si fosse determinata o si determinasse maggiore tensione ? 
Naturalmente vi sono equilibri politici che devono essere rispettati se non si vuole correre il rischio di appesantire per un altro verso la situazione . 
In questo quadro non può non essere considerato , pur nel rispetto degli altri , il modo di essere della D.C. , rivelatosi fin qui indispensabile per una soluzione democratica dei problemi del Paese . 
Sta dunque per aprirsi la via ad un ampio , e certo delicato , discorso tra noi , per arricchire quel comune impegno programmatico , che fu salutato come una acquisizione politica importante ed uno strumento utile per governare la crisi della nostra società . 
Esso deve essere messo , tra l’ altro , in condizione di indicare quelle ragionevoli modifiche legislative che l’ iniziativa popolare ha mostrato essere opportuna . 
Come ha detto il Segretario del Partito , la linea dell’ accordo a sei , come metodo di confronto tra le forze politiche , va proseguita ed approfondita , sulla base di originali proposte del Partito , in modo da offrire una soluzione politica che dia garanzia di stabilità , sia coerente con gli impegni congressuali e risulti capace di suscitare le solidarietà politiche e sociali necessarie per fronteggiare la grave situazione del Paese . 
Se avremo spirito costruttivo , senso di misura , reciproco rispetto , potremo superare , senza traumi di incalcolabile portata , questo difficile momento della storia nazionale . 
[ Articolo non pubblicato ] 
I giudizi espressi nei giorni scorsi da parte americana sugli sviluppi della politica italiana e la possibilità di accesso dei comunisti al governo del nostro Paese hanno destato vivaci polemiche ed introdotto qualche nuova ragione di tensione . 
Conviene però essere molto obiettivi nel guardare all’ insieme di questa vicenda . 
È comprensibile e giusto , si osserva , che un Paese indichi ad un altro , amico ed alleato , proprio in considerazione del particolare vincolo che li unisce , i pericoli che vede emergere all’ orizzonte e le conseguenze che , in determinate circostanze , possono verificarsi . 
Queste valutazioni in quanto riguardino l’ opinione pubblica in generale e si esprimano per canali appropriati , sono ineccepibili . 
Se una democrazia non fosse in grado di accettare e di riassorbire una polemica , e per giunta in materia così delicata ed importante , essa cesserebbe di essere tale e cioè viva , problematica ed aperta . 
Vi sarebbe conformismo e non invece dialogo e ragionato consenso o dissenso . 
Le cose sono un po’ diverse , se le valutazioni siano formulate in sede di governo ( o dietro sigle trasparenti ) e fatte conoscere senza vincolo di discrezione . 
In tal caso fattori esterni incidono in un dibattito in corso nelle sedi competenti ed influenzano o almeno c’ è sospetto che influenzino le decisioni . 
In queste circostanze la non interferenza si risolve nella rinuncia a porre concreti impedimenti ; 
del tutto naturale , del resto , in una grande potenza che è anche una grande democrazia . 
Siffatti giudizi dunque potrebbero turbare ed impacciare i sinceri amici dell’ America i quali sono tanti , forse più che non si pensi , nel nostro Paese . 
Di più il rendere pubblici dei punti di vista , perché se ne tenga conto , non solo genera disagio , ma obiettivamente limita la libertà di manovra politica , della quale l’ altrui valutazione finirebbe per apparire la ragione esclusiva o prevalente . 
Certo l’ autonomia di decisione resta , nella complessità delle sue motivazioni , perché essa è ad un tempo un diritto e un dovere . 
Tuttavia taluni delicati problemi di politica internazionale , come altri rilevanti circostanze , non sfuggono , ci siano ricordati o meno , alla nostra attenzione ed al nostro senso di responsabilità . 
Si può immaginare allora che , per un canale improprio , il destinatario sia , più che il governo o l’ opinione pubblica del Paese amico , uno Stato terzo nel quadro di equilibri di potenza , ovviamente non solo militari , ma politici da preservare a livello mondiale . 
E questa è una cosa che sarebbe da ingenui non comprendere , prima perché è un dato della realtà ( e fuori dalla realtà non si fa politica ) , poi perché un assetto bilanciato è un fattore di pace , certo non sufficiente , ma essenziale . 
Trattandosi di un dato di tale natura , non si può certo dunque ignoralo , anche se è fuori discussione un qualsiasi intervento di forza ed evidente la difficoltà di influenzare complessi processi legati a condizioni storiche , economiche , sociali , psicologiche e politiche , talvolta scarsamente comprensibili fuori dei confini . 
Può determinarsi però in un’ atmosfera internazionale più difficile e più pericolosa . 
Il Partito Comunista Italiano ha percepito con la consueta lucidità il carattere delicato di questo nodo e vi ha corrisposto con una scelta , quella di accettare la Nato , frutto , più che di vocazione , di rigoroso realismo politico in uno spirito di lealtà del quale non vogliamo dubitare . 
È evidente peraltro che la situazione ha aspetti problematici e che dubbi e preoccupazioni esistono in coloro , i quali indubbiamente contano in quel generale contesto politico nel quale siamo inseriti . 
Certo un’ esperienza qual è quella che i comunisti italiani chiedono di fare ( i francesi sembrano più lontani dal desiderarlo davvero ) , pone per tutti degli interrogativi e trova perciò risonanza anche all’ Est , dove non mancano moniti , i quali , per essere di stampa , non cessano di essere autorevoli . 
Non tocca a noi però fare il conto dei dati favorevoli o contrari . 
A noi tocca decidere , sulla base della nostra conoscenza , in piena autonomia , ma con grande equilibrio e senso di responsabilità . 
Per questo riscontriamo delle diversità non trascurabili ed escludiamo una sorta di generale alleanza politica con il Partito Comunista , della quale mancano le condizioni . 
Ma vi è uno spazio nel quale , guardando agli interessi del Paese , in una situazione che è indiscutibilmente eccezionale , in presenza del venir meno dei legami tradizionali dei partiti , è possibile raggiungere una positiva concordia sui programmi ed un grado di intesa tra le forze politiche e sociali , i quali consentano , con una soluzione equilibrata ed adatta al momento , di far fronte all’ emergenza e di sperimentare un costruttivo rapporto tra partiti molto differenziati , che la realtà della situazione obbliga a non ignorarsi ed a non paralizzarsi , provocando con ciò la paralisi , e forse peggio , dell’ Italia . 
Su questa leale trattativa , che includa strumenti giuridici atti a rendere non più necessari taluni referendum , si gioca l’ esito della crisi con la possibilità di scongiurare eventi traumatici . 
Vale la pena di coglierne il significato politico e di fare appello alla prudenza , all’ intelligenza , allo spirito aperto di coloro sui quali ricadono le massime responsabilità . 
[ Messaggio per l’ Unione mondiale democratici cristiani ] 
Non potendo intervenire , com’ era mia intenzione , ai lavori del Comitato politico , desidero inviare il più cordiale saluto ai partecipanti alla riunione esprimendo loro un vivissimo augurio di successo nella ricerca che compiranno dei mezzi idonei a contribuire allo sviluppo democratico dell’ America Latina , tema centrale di questa sessione convocata in Caracas . 
Esistono nel Continente latino-americano situazioni nelle quali sono violati i diritti umani con grande sofferenza delle popolazioni e serio pregiudizio per l’ avvenire di quei Paesi . 
Ai cittadini che vivono queste drammatiche esperienze , in ispecie ai democratici cristiani , noi diciamo la nostra amichevole solidarietà . 
La Democrazia Cristiana italiana , nell’ ambito dell’ Unione Mondiale dei Democratici Cristiani , è appunto impegnata nella duplice direzione di testimonianza e di azione . 
Sono perciò certo che dalla riunione di Caracas emergerà con accentuato vigore la conferma della comune convinzione che una politica di crescita democratica nell’ America Latina può essere garantita sviluppando congiuntamente e unitariamente le componenti civili , sociali , economiche , politiche , culturali di ciascun Paese e promuovendo forme di relazione , collaborazione , integrazione internazionali che diano a questo grande Continente una voce nel concerto mondiale pari alla sua storia , alla sua cultura , ed all’ energia vitale della sua gente . 
Con questi sentimenti rinnovo l’ auspicio più fervido e cordiale per la riunione , per i democratici cristiani latino-americani , per l’ Unione Mondiale Democratici Cristiani . 
Aldo Moro 
Non chiudere la porta alla pace 
La questione mediorientale ristagna ancora in una rinnovata incapacità di comunicare . 
Naturalmente non si può fare nessuna previsione sullo sviluppo delle cose né , quindi , escludere che il negoziato possa essere riattivato con un’ altra e più fortunata iniziativa americana . 
Ma , fatta questa riserva , non appare facile che le cose vengano rimesse in movimento e si compongano in un assetto di pace nel prossimo futuro . 
Troppe sono infatti le delusioni che abbiamo dovuto registrare fin qui . 
Non c’ è tentativo , per quanto serio , posto in essere sinora che , dopo sondaggi defatiganti , non sia terminato con una conclusione , purtroppo , negativa . 
Che a tal fine si siano , in qualche modo , associate le due massime potenze o che si sia trattato di una preminente iniziativa statunitense , il risultato è stato il nulla di fatto . 
Né vale evocare con rammarico la impotenza dell’ Europa a causa delle sue permanenti divisioni , perché bisogna riconoscere realisticamente che analoga insufficienza , se si va al di là della cronaca episodica , si riscontra per quanto riguarda un grandissimo Paese , di più , chiamato dalla fiducia delle due parti ad una funzione mediatrice , anche se non arbitrale . 
E non è che siano mancati intelligenza ed impegno , ma ci si è trovati di fronte a dati obiettivi vincolanti . 
Per quanto riguarda l’ Europa in verità si può rilevare che essa ha dato prova di costante interessamento per la situazione in Medio Oriente ed ha parlato su questo tema , sovente , con una voce sola , così come viene largamente auspicato . 
Si è trattato certo più di concordia che di organica unità . 
Ma , se pure fossimo pervenuti ad un grado più alto d’ integrazione , le cose non sarebbero cambiate sensibilmente . 
Gli Stati Uniti , per parte loro , hanno ottenuto successo nella soluzione di problemi minori così come realisticamente il segretario di Stato Kissinger se li era proposti . 
Tali soluzioni , del resto , rispondevano ad interessi immediati delle due parti e , soprattutto , non pregiudicavano l’ avvenire . 
Gli ostacoli sorgono ( e sin qui insormontabili ) quando si pensa di poter guardare più lontano e promuovere assetti di pace compiuti e durevoli . 
Nessuno potrebbe non desiderare la convocazione della Conferenza di Ginevra con le sue significative copresidenze quale foro idoneo per una discussione di fondo . 
L’ ambiente è adatto e le due grandi potenze vi sarebbero parimenti impegnate . 
Ma che dire del fatto che , solo per affrontare alcune preliminari questioni di metodo , sono occorsi contatti al più alto livello e con un risultato , infine , ambiguo e scarsamente utilizzabile ? 
In questo quadro d’ impossibilità emergenti da mille esperienze , d’ inconcludenza , di diffidenza , si è sviluppata l’ iniziativa del presidente Sadat . 
Iniziativa tanto più coraggiosa , perché non avallata apertamente dal mondo arabo moderato e fieramente osteggiata da quello intransigente . 
Iniziativa spettacolare , rischiosa , quasi disperata tenuto conto degli insuccessi del passato , ma profondamente onesta . 
La si sarebbe potuta guardare con sospetto , solo se avesse mostrato di tendere ad una pace separata con il sacrificio delle profonde e vitali aspirazioni del mondo arabo nel suo complesso . 
Era probabilmente ingiusto , da sempre , fare il processo alle intenzioni . 
In ogni caso lo svolgersi degli avvenimenti ha dimostrato che la mossa egiziana poteva semmai essere considerata utopica , ma non grettamente egoistica . 
Il presidente Sadat ha cercato di porre le basi di una giusta pace che altri potessero accettare o almeno non respingere . 
Vorrei osservare che il contatto diretto non significava l’ adozione , pura e semplice , di un altro metodo dopo tanti fallimenti . 
Era un supremo appello alla fiducia , ad un incontro chiarificatore tra le persone , ad una collocazione , finalmente diversa , dei due popoli . 
La mossa egiziana introduceva , a parte il merito , toccanti elementi umani in una situazione politicamente stagnante e quindi poco suscettibile di essere ripresa in pugno con strumenti strettamente politici . 
Se lo stallo di oggi dovesse essere confermato , ciò sarebbe ancora più grave che un insuccesso politico e sancirebbe la vanità di quel richiamo a un modo veramente nuovo di affrontare il problema , che ha destato risonanza nel mondo ed indotto al rispetto anche coloro che una fredda analisi politica rendeva scettici e critici . 
Sì , un blocco oggi sarebbe più grave e più minaccioso che non gli altri i quali hanno contrassegnato il tormentato cammino della pace in Medio Oriente . 
Certo un margine deve pur essere lasciato al negoziato , il quale non avrebbe senso , se si trattasse di una meccanica attuazione della deliberazione delle Nazioni Unite . 
Ma talune rigidezze della parte israeliana non premiano il coraggio e la dirittura di chi , in un gioco così rischioso , ha osato fare la prima mossa , per rompere cristallizzazioni paralizzanti . 
Nessuno più di noi sa quanto siano vitali la sovranità , libertà e sicurezza di Israele . 
Nessuno più di noi conosce che tutti siamo in qualche modo debitori nei confronti del popolo ebraico . 
Vi sono perciò nella parte italiana preoccupazione ( perché il tempo potrebbe non lavorare in favore di Israele ) , amicizia e fiducia . 
Ma dobbiamo dire che non fare niente in una situazione come questa , con tutto quel che si è aperto e rischia di richiudersi , è terribilmente poco per i tanti popoli direttamente interessati e per tutti i popoli del mondo . 
Un istituto da non compromettere 
Il dibattito intorno ai referendum , ed anzi all’ istituto stesso del referendum , si è un po’ attenuato dopo la decisione della Corte costituzionale , ma è certo destinato a riprendere . 
Non c’ è da stupirsene , perché si tratta di un grosso tema politico , rimasto un po’ in ombra , finché la consultazione popolare per abrogare le leggi è sembrata semplice ipotesi costituzionale , del tutto fuori della realtà , e venuto poi in piena evidenza con la controversia sul divorzio ed in conseguenza dell’ iniziativa radicale . 
In complesso , la richiesta di un referendum desta in molti ambienti sorpresa ed una certa irritazione . 
Tale fu , conviene ricordarlo , lo stato d’ animo largamente diffuso nel momento in cui si chiedeva di annullare il nuovo istituto dello scioglimento del matrimonio . 
Una decisione che apparve ad alcuni imprudente , ma della quale non si poteva contestare la piena legittimità . 
Sono mutevoli gli umori degli uomini . 
Può così accadere che esaltino i referendum , dei quali oggi si discute , proprio taluni che considerarono l’ iniziativa popolare in tema di divorzio , non già inopportuna , ma come un’ inammissibile pretesa di contrapporre il popolo al Parlamento che esso aveva eletto . 
A parte questi rilievi marginali , resta il fatto che la possibilità , prevista dalla Costituzione , di provocare una diretta scelta del corpo elettorale per quanto riguarda alcune leggi , risponde ad un importante principio democratico e rientra tra gli strumenti limitativi e correttivi dei poteri propri del nostro sistema . 
Insieme con la Corte costituzionale , è questo il modo di evitare errori ed abusi del Parlamento , il quale soggiace , giustamente , pure nella sua altissima funzione , al controllo giuridico della Corte ed a quello politico del popolo nel quale propriamente risiede la sovranità . 
Quindi non solo è sottoposto a periodico riesame l’ indirizzo politico generale , ma , quando ne ricorrano le condizioni , anche quello che si esprime in alcune leggi , fatte oggetto di più viva discussione . 
Basterà ricordare , accanto ai due istituti ora richiamati , anche le Regioni , quali manifestazione di un potere diffuso e meno facilmente comprimibile . 
Sono tutte cose immaginate a suo tempo come mezzo di difesa della genuina volontà popolare e del regime di libertà . 
Questo fu l’ obiettivo dei costituenti , del quale non si può negare né la validità né l’ attualità . 
È dunque ben chiaro che nessuna forza politica , a quanto si sa , intende mettere in discussione un principio come questo che garantisce il Paese di fronte all’ eventualità di maggioranze , le quali non ne interpretino rettamente la volontà . 
È oggetto di dibattito invece il modo con il quale esso è regolato ed alcuni abusi o pericoli di abusi che possono e debbono essere temuti . 
Io ritengo perciò che la Corte costituzionale sia intervenuta correttamente ed abbia operato in definitiva con l’ intento e con l’ effetto di non indebolire un istituto importante , come sarebbe avvenuto se esso fosse stato utilizzato in modo disordinato ed equivoco . 
Non mi soffermo ora sulle ragioni che la Corte ha fatto valere e che non conosco . 
Mi pare però si possa dire che non solo le esplicite esclusioni disposte dalla Costituzione debbono essere rigorosamente rispettate , ma che , più in generale , i referendum debbano logicamente riguardare leggi delimitate , riconducibili a principi che possono essere adeguatamente compresi e valutati . 
Indubbiamente le modalità di attuazione hanno il loro peso , come si è visto per il divorzio e si vede , ancora , per l’ aborto . 
Ma deve trattarsi , in ogni caso , di articolazioni , sia pure significative , di un punto di orientamento sul quale ha da concentrarsi l’ attenzione dell’ elettore nella consultazione referendaria . 
Non essere in condizione di disfare ( perché di questo si tratta ) con ponderazione e con saggezza significa aumentare i rischi obiettivi i quali risiedono nel fatto che possono aprirsi vuoti nell’ ordinamento . 
Ed a questo proposito , e cioè di una adeguata riflessione , quale fondamento di una vera scelta , non si può non porre il problema dell’ affastellamento di referendum diversi per la materia trattata e , per giunta , in taluni casi irragionevolmente complessa . 
Dire in siffatte circostanze che la decisione sarebbe informata , preparata con opportuna valutazione delle opposte ragioni , in definitiva , seria , sarebbe dire cosa lontana dalla realtà . 
Paragonando la rapidità e la linearità della scelta popolare con l’ enorme dibattito scientifico e politico che sta dietro complessi significativi di norme giuridiche , si coglie appieno il rischio di decisioni avventurose , foriere di gravi inconvenienti e tali da mettere in discussione la razionalità o almeno l’ agibilità dell’ istituto . 
Non riesco a sottrarmi all’ impressione che , non correggendo gli eccessi , o l’ apatia o la risposta negativa del corpo elettorale sarebbero una inevitabile sanzione e concorrerebbero ad avvilire una vicenda politica , la quale ha grande significato , soprattutto quando il quesito sia chiaro ed i motivi pro e contro abbastanza bilanciati , per provocare un dibattito sentito dall’ opinione pubblica . 
Non mi pare dubbio dunque che si pongano dei problemi di notevole peso alla luce dell’ esperienza e sulla base di una realistica valutazione . 
Un riesame delle leggi di ordinamento , pur con tutta la cautela che la delicata materia comporta , mi pare comunque necessario . 
È aperto il discorso su come le si debba modificare , ma mi pare incontestabile che adeguamenti siano opportuni . 
Come è stato detto più volte in questi giorni , la richiesta di referendum , ammessa o anche non ammessa , è una sollecitazione rivolta al legislatore per una più rapida revisione delle norme . 
Naturalmente , tenuto conto della complessità dei temi , non si può sempre parlare di colpevole inerzia del governo e del Parlamento . 
Ma certo suona un campanello di allarme , che conviene ascoltare , in special modo se possa ragionevolmente raggiungersi , e senza pagare il costo di tensioni troppo aspre , l’ obiettivo d’ innovazione che sta a base della domanda di un ragguardevole numero di cittadini . 
Insomma , il tema è grosso e va considerato senza passionalità e senza superficialità . 
Immagino che taluno rivendichi , in modo rigoroso , il più ampio esercizio del potere di stimolo e controllo delle minoranze , quale garanzia di autentica e non compressa vita democratica . 
Questa esigenza non può essere disattesa . 
Ma bisogna pure difendersi dagli eccessi . 
Come la diffusione del potere , benché in sé giusta , non può giungere al punto di far venire meno quel tanto che è essenziale di autorità unificante , così il ruolo vitale ed intangibile delle minoranze non può essere spinto fino al punto di mettere in crisi il sistema istituzionale ed il processo decisionale in una società democratica , ma organizzata . 
[ All’ incontro con i sei partiti dell’ intesa di governo ] 
Moro si è compiaciuto per il tono costruttivo del dibattito che dimostra l’ alto grado di responsabilità e di sensibilità con cui le forze politiche intendono affrontare la complessa crisi che travaglia il Paese . 
Non mancano certo all’ on. Andreotti la passione e la volontà di giungere al profondo dello spirito degli italiani sui temi fondamentali che si riferiscono ad una situazione di emergenza estremamente seria e grave : 
anche se , in questa fase , è parso giusto al presidente incaricato indicare un elenco di temi fissando la loro soluzione allo stato attuale del dibattito . 
Anche noi riteniamo sia necessario enucleare nel quadro proposto dal presidente Andreotti le cose urgenti nelle quali l’ emergenza si esprima e facendo le quali solo e soprattutto , si giustifica l’ operazione alla quale ci accingiamo . 
Noi vogliamo dare agli italiani una risposta responsabile e seria a problemi urgenti del Paese e recheremo in questo dibattito il senso delle proposte che scaturiscono dall’ ampio dibattito che sul programma stesso si è fatto e si farà nelle sedi qualificate del nostro partito . 
Può essere stato facile per le altre forze politiche trovare momenti unitari sui temi anche molto delicati che si riferiscono al quadro politico ; 
per la DC c’ è stato lo sforzo sincero per affrontare la situazione attraverso un lungo processo di elaborazione , di riflessione , che ha portato il nostro partito sulle posizioni odierne , le quali vanno misurate nella loro importanza anche in rapporto alla nostra posizione di partenza . 
Rispetto al PCI – della cui assunzione di responsabilità in un momento così difficile avvertiamo tutta l’ importanza – noi dobbiamo garantire i problemi della nostra identità , della nostra impostazione politica ed i temi che si riferiscono al grande significato di una unitaria presenza della DC nella società italiana . 
Niente quindi di oscuro nella nostra posizione ; 
niente di sofisticato nell’ indicazione in questa trattativa di differenze , di posizioni diverse , che non sono soltanto formali , in quanto esprimono tutto il travaglio del nostro complesso e difficile cammino in rapporto alla situazione del Paese , alla nostra storia ed alla nostra fisionomia . 
I partiti hanno compreso ed accettato la nostra impossibilità al governo di emergenza . 
Nello stesso tempo occorre comprendere che la DC non ha avuto pigrizie ed ha proposto un accordo di programma non più occasionale come fu quello dell’ estate scorsa e come tale escludente la politica estera ; 
non più limitato nel campo della pura elencazione dei momenti e dei punti di crisi , ma coincidente con una maggioranza di programma che deve esprimersi in sede parlamentare , che viene propiziata dal presidente del Consiglio , che si tradurrà in un dato esplicito ed importante : 
il sì dei partiti interessati . 
Tutto questo è stato acquisito ed è molto . 
Oltre questo vi è un passaggio difficile sul quale ci stiamo consultando e vogliamo riflettere . 
Esso è essenzialmente il senso complessivo di un programma che affronti con grande respiro il difficile e duro momento che il Paese attraversa . 
Noi abbiamo un ampio e articolato retroterra di consenso verso il quale è nostro dovere e nostro costante consapevole impegno una attenta sensibilità , una grande comprensione e una singolare attenzione . 
Esso ci chiede una posizione di dignità , di certezza democratica e di salvaguardia della democrazia italiana . 
Per superare le difficoltà e facilitare il passaggio dall’ approvazione del programma ad appropriati strumenti per la sua attuazione occorre garantire , con un programma serio e qualificato , la risposta ad una emergenza sul cui giudizio i partiti trovano un punto effettivo di concordia , consentendo « una maturazione che ci porti insieme a studiare e trovare le forme necessarie per assicurare anche quell’ appello alla solidarietà e all’ impegno di tutti gli italiani che qui è stato auspicato e che ha trovato un calore e una passione di grande significato soprattutto nell’ intervento dell’ on. La Malfa » , e che non ci ha lasciato indifferenti . 
Noi vogliamo continuare la trattativa , e quindi insieme elaborare delle soluzioni che ci consentano di superare le difficoltà giungendo ad una soluzione concordata della crisi . 
Le responsabilità verso il paese 
La lettura dell’ articolo di Angelo Narducci su l’ « Avvenire » di domenica scorsa è stata per me interessante e stimolante . 
Benché non sia chiaro e lineare come in altre occasioni , lo scritto contiene acute notazioni , propone legittime preoccupazioni ed ha il segno inconfondibile della buona fede e del rigore morale . 
Mi proverò dunque a cogliere degli spunti ed a fare qualche precisazione . 
Penso innanzitutto alla previsione , la quale fu a suo tempo autorevolmente formulata , che l’ impatto con il Partito Comunista ( anzi , si aggiunge , con lo stesso Partito Socialista ) avrebbe fatto esplodere le contraddizioni interne della Democrazia Cristiana . 
Si può dire che certamente ogni prova impegnativa ( e tale è un rapporto di questa natura , comunque esso sia organizzato e presentato ) mette in discussione la fisionomia , la solidità , la capacità di tenuta delle forze interessate . 
L’ uso del plurale non è un fatto meramente linguistico , ma corrisponde alla realtà . 
Se c’ è una forte dialettica interna , se ci sono angosciosi interrogativi , se c’ è una visibile tensione , essi non riguardano solo la Democrazia Cristiana , ma anche gli altri partiti chiamati ad un incontro del tutto nuovo e non ancora pienamente accreditato presso le moltitudini che di questa vicenda sono protagoniste . 
Ciò è avvenuto con il Partito Socialista che alla politica di centro-sinistra ha pagato l’ alto prezzo di una scissione . 
Ciò avviene per il Partito Comunista del quale , senza esasperare le cose , si può dire che non ignora gravi perplessità , ed è aperto alla discussione . 
Del resto quel che avviene più in là del Partito Comunista è la prova del travaglio della sinistra nel suo insieme , dell’ opinabilità , che vi si riscontra , sugli obiettivi da perseguire . 
Evidentemente la prospettiva dell’ avvicinamento al potere non è così appagante come forse ad una prima valutazione potrebbe sembrare , involgendo essa una rilevante serie d’ interrogativi di carattere ideologico e politico nel quadro internazionale del movimento comunista . 
Della Democrazia Cristiana poi sono evidenti la inquietudine e la ricerca . 
Comunque è innegabile che nell’ immediato è diversa e più esposta la posizione di chi , oltre che mutare , lascia una parte di potere ed un certo modo di gestione , di fronte a quella di chi , cambiando , ottiene qualche cosa ed entra in una nuova dimensione . 
Mi sia consentito di dire ora , incidentalmente , qualche cosa sull’ esperienza di centro-sinistra che Narducci , non senza qualche rammarico , trasferisce dalla storia alla cronaca . 
Capisco la delusione di chi riscontra il limite , temporale e non solo temporale , di una formula nella quale ( ma non da tutti , ma non subito ) erano state riposte tante speranze . 
Al punto che è oggi molto vasta la deprecazione per il fatto che essa non possa concorrere almeno ad attenuare la difficoltà di fronte alla quale oggi ci troviamo . 
Basterebbe questa considerazione per rivalutare una iniziativa politica la quale , al di là delle punte polemiche , aveva l’ intento di risolvere nel segno della novità gravi problemi di governo , ma anche di valorizzare il socialismo nel quadro europeo che è a noi congeniale . 
È sempre aperta la disputa intorno alle ragioni per le quali ciò non si sia verificato , ed anzi si sia verificato , in certo senso , il contrario . 
Io non vorrei ora prendere posizione su queste cose né negare le deficienze che l’ incontro di mondi così diversi ha potuto , anche al di là dell’ innegabile buon volere , far riscontrare . 
Resto però convinto che una spinta in avanti si è realizzata , che un’ innovazione politica , del resto inevitabile , è avvenuta , che senza l’ indebolimento delle scissioni socialiste e le polemiche a sinistra le cose sarebbero andate in modo migliore e più costruttivo . 
Vorrei dire a Narducci che le cose , le quali si sono esaurite , non cessano di essere , per ciò solo , importanti nel contesto politico nel quale e per il quale esse sono nate . 
Ed ora qualche considerazione sul contatto tra Democrazia Cristiana e comunisti , propiziato , come Narducci riconosce , da tutti i partiti eccetto quello liberale e del quale non è dato prevedere , al di là di quella già sperimentata , né la natura né la misura della collaborazione che si sarebbe in grado di accettare e di offrire , fin quando sono in corso approfondimenti sul programma in vista di un’ appropriata definizione del quadro politico . 
Chi sia consapevole della gravità del momento , della fragilità della nostra economia in un mondo , del resto , pieno d’ incertezze e di segni infausti , della pressione della violenza coperta da una non irrilevante misura di comprensione , non può che desiderare sia evitato il trauma di nuove elezioni ed attuata in sede parlamentare una dignitosa composizione della crisi senza sacrificio della identità e dignità dei partiti ed in modo tutto particolare del nostro , al quale è nostro dovere pensare in prima linea . 
Complesse esperienze storiche suscitano , lo sappiamo bene , al di là della buona volontà delle persone , interrogativi sulla libertà ed il pluralismo ai quali si rivolge giustamente l’ attenzione ( e l’ intenzione ) dell’ articolo . 
Sappiamo che abbiamo una grande responsabilità per questa e per altre cose e perciò con senso di responsabilità decideremo non solo per evitare il peggio , ma per fare il meglio , in circostanze straordinariamente difficili , in una situazione che è mutata , anche se ci si ostina ad ignorarlo o almeno a sottovalutarlo , per tener fede ai nostri impegni morali e politici ed assolvere , pur in circostanze di relativo isolamento e d’ iniziativa più decisa della sinistra , al mandato che abbiamo chiesto ed ottenuto dagli elettori . 
Io sono perfettamente consapevole che è in discussione il possibile ruolo egemone del Partito Comunista o , se si vuole , perché è un altro modo di porre il problema , la capacità contrattuale , la tenuta della Democrazia Cristiana la quale è cosa che non dovrebbe interessare noi soli , ma anche altri . 
E ciò sia detto con tutto il rispetto che è dovuto alle forze politiche , comunque impegnate . 
Ora questa capacità contrattuale , che vuol dire chiarezza d’ idee , forza emotiva nell’ anima popolare , attitudine a motivare e generare consenso , non si acquista certo , ma neppure si perde in una settimana . 
Le molte prove vissute in questi trent’ anni , tanto meno negativi di quanto non si sia indotti a credere , dovrebbero dimostrare che la Democrazia Cristiana ha energie e risorse da far valere , meno organizzate forse , ma più spontanee e , in certo senso , autentiche . 
Il grande dibattito di questi giorni è esso stesso segno di questa vitalità e dimostra che non siamo disposti ad abdicare né nelle formule né nelle cose . 
Ma invece vogliamo compiere intero il nostro dovere , preoccupati , come siamo , contrariamente a quel che si va dicendo , del Paese prima che del partito . 
C’ è qualche cosa che manca nell’ elaborazione programmatica e nella tensione ideale ; 
qualche cosa che sia andato , nel tempo , in qualche misura perduto ? 
Ebbene noi non desideriamo che di essere aiutati da chi è alla radice morale del nostro impegno . 
Ma la capacità contrattuale , oltre ad essere espressione di convinzione e di vitalità , è anche legata alla forza che noi rappresentiamo ed alla sua solidità ed unità . 
Chi per un malinteso desiderio di contrastare un cedimento che non esiste , aprisse la via , come l’ « Avvenire » mostra giustamente di temere , « ad altre forze oggi difficilmente individuabili , ma con ogni probabilità illiberali ed autoritarie » farebbe crollare , allora sì davvero , una forza equilibrante atta ad impedire la supremazia del Partito Comunista e ad assicurare , nel rispetto di tutti e , com’ è ovvio , anche di questo partito , un sicuro quadro democratico nel quale s’ inserisca una volontà veramente realizzatrice e rinnovatrice della società italiana . 
Una volontà alla quale arrida il successo nella rischiosa impresa . 
[ Discorso ai gruppi parlamentari della Dc ] 
Cari colleghi ed amici , io mi sento gravato da una grande responsabilità perché ho colto da tante parti una sollecitazione ad intervenire nel corso di questo dibattito ; 
l’ ho colta in particolare nelle parole , come sempre affettuose , dell’ on. Scalfaro , e mi è sembrato così che parecchi amici pensassero , a torto , che io abbia la chiave per il superamento delle nostre comuni difficoltà . 
Io ho una certa esperienza , ho vissuto alcuni anni intensi in diverse esperienze della Democrazia Cristiana e sono lieto sempre di mettere a disposizione il frutto di questa vita spesa al servizio del Partito , ma credo che davvero nessuna persona possa da sola vincere l’ ostacolo che è dinanzi a noi ; 
dobbiamo vincerlo insieme , nella nostra concordia , nella nostra solidarietà , nella nostra consapevolezza . 
E quindi devo dire che non è stato un gioco di parole quel che io ho detto ieri all’ on. Scalfaro , che desideravo ascoltare , desideravo essere illuminato ; 
era la sincera manifestazione di una volontà di dialogo tra voi , nel corso del quale effettivamente ho potuto saggiare la validità di alcuni miei convincimenti , alla luce delle osservazioni che in un senso o nell’ altro sono state avanzate da questa assemblea altamente responsabile . 
Consentitemi di dire non per convenzione , ma con assoluta sincerità che questa è stata una bellissima assemblea , ricca di interventi , seri , solidi , responsabili pur nella loro diversità , come è naturale che sia . 
Dicevo poc’ anzi all’ on. Piccoli , non mi sento certamente di avere trovato naturale un incontro di tutti i parlamentari , soprattutto in una crisi come questa , avendo piena fiducia nella Democrazia Cristiana e piena fiducia nella verità . 
Perché le cose che certamente non sono utili sono le cose che si nascondono , le cose che si riducono a serpeggianti mormorazioni . 
Mentre non sono mai cattive le cose che vengono dette con sincerità , nelle sedi proprie , nell’ ambito di un dibattito democratico , responsabile come è quello che stiamo facendo . 
Quindi credo che le cose dette , quelle che saranno dette successivamente , siano un contributo importante al superamento della crisi . 
Sono state dette cose che mi pare non si possano in nessun modo ricondurre ad una meschina ragione di interessi , ma cose comunque formulate , che si riportano agli ideali , a quei modi di vita , a quelle ragioni d’ essere che sono proprie della Democrazia Cristiana . 
Tutti abbiamo compiuto il proprio dovere , da ogni singolo parlamentare alla delegazione incaricata di condurre le trattative per il nuovo governo . 
Possiamo dire , quindi , che abbiamo cercato seriamente e lentamente la verità , la verità diciamo nel senso politico , cioè la chiave di risoluzione delle difficoltà politiche nel corso di queste settimane . 
Non dico a caso « lentamente » ; 
mi rendo conto che c’ è una certa punta polemica , anche se mi sembra attenuata nel corso di questa crisi , nei confronti di questa procedura così articolata che noi abbiamo adoperato e che ci ha portato a riflettere , scambiarci idee , riunirci in Direzione , sentire i direttivi dei Gruppi e poi ritrovarci ancora . 
È una procedura un po’ lenta di fronte a certo rapido procedere di alcune democrazie occidentali ; 
vorrei dire non di tutte , perché si parla dell’ Italia come un caso a sé , ma l’ Olanda ha impiegato circa nove mesi per risolvere la sua crisi ; 
è vero che ha un primato di una ventina di partiti , al quale noi non siamo ancora giunti e speriamo di non giungere ; 
anche il Belgio ha conosciuto crisi di mesi , non di settimane . 
Ma , a parte questo , voglio dire che la mancanza di una vera polemica intorno al moderato snodarsi della crisi si deve alla consapevolezza che le forze politiche e l’ opinione pubblica hanno della difficoltà della situazione , della importanza nuova e decisiva di quesiti che ci sono proposti , del carattere altamente responsabile delle decisioni che noi dobbiamo prendere . 
Ora , di fronte a questo , certo , si possono concepire degli ultimatum , di qualsiasi natura , taluni possono essere dolci nell’ aspetto , altri più duri ; 
ma ultimatum di qualsiasi genere che effetto avrebbero di fronte ad una maturazione che tende a cercare la via di uno sbocco positivo ? 
Avrebbe , un qualsiasi ultimatum il significato di una stretta che rischierebbe di fare precipitare le cose verso una conclusione negativa . 
Non abbiamo perso tempo , né abbiamo giocato con nessuno . 
Abbiamo cercato di riflettere seriamente nel corso di queste settimane sulle cose che erano dinanzi a noi ; 
e che questa lunghezza della nostra meditazione non sia stata inutile è dimostrato , io credo , anche da questa assemblea di oggi , la quale ha registrato , come era naturale che registrasse , delle posizioni vigorose , vivacemente polemiche ; 
ma ha registrato anche una serie di indicazioni positive , di intenzioni costruttive , ha dato il senso di una accresciuta consapevolezza della responsabilità che ricade sulla Democrazia Cristiana ; 
e questo si deve al vostro senso di responsabilità , ma si deve anche al modo , al ritmo con cui le cose sono state condotte ; 
ne chiediamo scusa al Paese , ma speriamo di potere dimostrare che questo ritmo non è stato inutile e che , in definitiva , ne viene un vantaggio in termini di costruttività nella nostra vita politica . 
Perché siamo dinanzi a questi interrogativi che qualche volta io ho definito angosciosi , come è stato rilevato ieri in un articolo di linguistica politica del « Corriere della Sera » : 
mi riconosce una certa sobrietà , però mi addebita di aver detto una volta « angosciosi » perché , effettivamente , si tratta di interrogativi angosciosi , si tratta di alcuni fra gli interrogativi più gravi , più ricchi di futuro , in senso che noi cerchiamo faticosamente di stabilire , di quanti non ce ne siano stati proposti nel corso della nostra storia trentennale . 
Si può dire che , dal momento nel quale si è determinata l’ esclusione del Partito Comunista dall’ area del governo , abbiamo avuto momenti difficili , abbiamo avuto delle svolte : 
soprattutto ad un momento , quello del centro-sinistra , abbiamo sentito che cominciava qualcosa di profondamente nuovo , ma non abbiamo mai , fino ad oggi , sentito che eravamo di fronte ad alcuni grandi interrogativi che si proponevano dinanzi a noi e ai quali si deve rispondere con un profondo esame di coscienza . 
Siamo di fronte ad una situazione difficile , una situazione nuova , inconsueta , di fronte alla quale gli strumenti adoperati in passato per risolvere quelle crisi che spesso ci lasciavano tanti margini , non servono più . 
È necessario adoperare qualche altra cosa , guardare le cose con grande impegno , con grande coraggio , con grande senso di responsabilità , ma con grande fiducia nella Democrazia Cristiana . 
Queste cose nuove ed inconsuete nascono dalle elezioni , ma hanno una loro origine un po’ più lontana , perché già prima delle elezioni vi è stato il risultato del referendum , che ha certamente sconvolto la geografia politica italiana . 
Prima delle elezioni , vi sono state quelle regionali , che hanno registrato un forte mutamento di opinioni politiche . 
Prima delle elezioni , vi è stata quella dichiarazione che ha pesato e pesa tuttora nella realtà italiana , con la quale , senza successivi ritorni e pentimenti , il Partito Socialista ha dichiarato chiusa la esperienza di centro-sinistra . 
Prima delle elezioni , abbiamo visto rattrappirsi la antica maggioranza di centro-sinistra in un governo a due , che faceva fatica a vivere in considerazione della quotidiana contestazione dei partiti non presenti , il che induce a comprendere quale sforzo di abilità , di pazienza , di serenità che ha dovuto compiere il Presidente Andreotti per gestire un governo di soli democristiani con le astensioni degli altri partiti . 
Già prima di allora abbiamo avuto un governo monocolore con la semplice astensione socialista ed infine siamo scivolati nelle elezioni . 
Quindi , qualche cosa , da anni , è guasto , è arrugginito nel normale meccanismo della vita politica italiana . 
E di fronte a questo logoramento , propiziato da una stampa pressoché unanime nel denigrare e nel dichiarare decaduta dal trono ed anche dalla sua semplice condizione civile , la Democrazia Cristiana , alla luce di questa esperienza , si può ritenere che il risultato elettorale del 20 giugno , pur creatore delle novità , delle difficoltà di fronte alle quali ci troviamo , sia stato una risposta sostanzialmente positiva del Paese , il quale , a dispetto di questa polemica interessata alla distruzione della Democrazia Cristiana , ha tuttavia risposto confermandoci nel ruolo di primo partito italiano con un soprassalto di consapevolezza che fa certamente onore a questa opinione pubblica italiana , che si sa ritrovare nei grandi momenti e si è ritrovata in questi trent’ anni sempre , e naturalmente più meritoriamente in un momento come quello , intorno alla Democrazia Cristiana , che ha consacrato e riconsacrato come il più grande partito italiano . 
Quindi noi abbiamo avuto una vittoria , ma non siamo stati i soli ; 
anche altri hanno avuto una vittoria . 
Siamo in due vincitori e due vincitori in una battaglia creano certamente dei problemi . 
Se avessimo dovuto guardare alla situazione così come si presentava , la Democrazia Cristiana riconfermata nella sua forza e nel suo ruolo , ma una Democrazia Cristiana non più in condizioni di aggregare una maggioranza politica intorno a sé , in senso tradizionale e , a fronte di questo , una nuova grande potenza che si era avvicinata in modo sensibile alla forza della Democrazia Cristiana , credo che la risposta nell’ ambito di una rigorosa logica costituzionale , la risposta da dare alla evidente incompatibilità dei due vincitori delle elezioni ( in misura diversa , ma due vincitori ) e al ritiro , alla riserva delle altre forze politiche , avrebbe dovuto essere lo scioglimento delle Camere e la indizione di nuove elezioni , per la ricerca di omogeneità che in tali circostanze apparivano impossibili . 
Lo sviluppo degli eventi ha dimostrato che non soltanto le « omogeneità » erano impossibili in quel momento , nel fuoco della polemica elettorale , ma hanno continuato a renderle impossibili anche oggi , a distanza di tempo e anche al di là del comprensibile risentimento di forze idealmente e politicamente importanti , che la situazione delle cose , che una spinta alla polarizzazione aveva in qualche modo sacrificato . 
Questa era la situazione cui avremmo dovuto rispondere , secondo una logica ristretta , con le nuove elezioni . 
Non l’ abbiamo fatto , non abbiamo tentato di farlo credo , concordemente , per rispetto del Paese con i suoi problemi accresciuti di importanza e di gravità , non l’ abbiamo fatto per il timore di una ulteriore polarizzazione tra le forze estreme . 
Abbiamo invece cercato una soluzione positiva nel limite ristretto che la situazione ci aveva lasciato . 
Non abbiamo volute queste elezioni , perché esse in definitiva avrebbero determinato un accentuato , massiccio , reciproco condizionamento dei due grandi partiti ; 
e non soltanto noi avremmo esaurito sempre di più forze che tutti conveniamo essere vitali nel nostro sistema ; 
avremmo creato , consolidato , una situazione di massiccio condizionamento reciproco , cioè di possibile paralisi reciproca dall’ uno all’ altro dei due grandi schieramenti . 
Questa che è , se ci si pone in termini non costruttivi , la caratteristica della situazione di oggi , sarebbe diventata ancora maggiore se avessimo obbedito alla sollecitazione di una rapida rettifica di una situazione che non ci andava , malgrado tutto , bene . 
Credo di aver detto io , per la prima volta , parlando a Mantova – e non me ne pento perché credo che , quando si dice la verità , non bisogna dolersi di averla detta , la verità è sempre illuminante , ci aiuta ad essere coraggiosi – che noi siamo in condizioni di paralizzare in qualche modo il Partito Comunista , il Partito Comunista è in grado , a sua volta , di paralizzare in qualche misura la Democrazia Cristiana . 
Questo è stato poi ripreso da parte comunista ; 
questo riflette la verità delle cose . 
Ma in che senso deve essere inteso ? 
Deve essere inteso nel senso che noi dobbiamo , con un atto di coraggio , sfuggire alla logica di un condizionamento opprimente e paralizzante , per fare , come abbiamo cercato di fare , qualche cosa di costruttivo , restando nello sfondo quel ricorso elettorale , che non abbiamo voluto fare allora , e che non abbiamo concordemente in mente in questo momento , mentre ci si pone il problema di non essere massicciamente condizionati , ma trovare anche , in accordo con le altre forze politiche , un’ area di concordia , un’ area di intesa tale da consentire di gestire il Paese in un momento come questo finché durano le condizioni difficili nelle quali la storia di questi anni ci ha portato . 
C’ è stata qualche volta , e continua un po’ ad esserci , una specie di polemica specifica contro la Democrazia Cristiana , quasi che su di essa ricadesse la responsabilità di questo stato di cose , di questa impossibilità di riproporre lo schema classico del rapporto maggioranza-minoranza ; 
c’ è stata , soprattutto , una fase di fastidio , sulla scia dell’ abitudine di addebitare tutti i mali alla Democrazia Cristiana , da qualsiasi parte , una dimenticanza delle reali condizioni del Paese e dello schieramento politico . 
Ebbene , di fronte a questo , noi , cari amici , che parliamo con i nostri elettori – e so che voi parlate intensamente , utilmente con gli elettori , tanta parte del dialogo della Democrazia Cristiana con il Paese passa attraverso voi – , certo dovete pacatamente ricordare , senza inutili polemiche , che la decisione di isolarsi fra Democrazia Cristiana e Partito Comunista è una decisione di importanti partiti storici i quali hanno ritenuto che , in quel momento , non fosse possibile costituire una maggioranza nel senso tradizionale . 
E questo io credo che debba essere oggetto di rispetto da parte nostra ; 
l’ ho detto più volte e lo ridico , perché credo che non sia giusto e non sia utile di dare un cattivo significato polemico , significato di una ritorsione , al fatto che siamo rimasti in certo modo soli . 
È inutile fare una ritorsione polemica . 
Possiamo anche renderci conto delle ragioni : 
ecco la necessità ogni tanto di guardare più a fondo nelle cose , di guardare sempre realisticamente quello che è , ma qualche volta gettare l’ occhio più al fondo , e rispettare le altre forze e capire perché , pur creandoci tanti problemi e credo creandone anche al Paese , queste forze abbiano assunto questa posizione . 
Queste forze hanno visto emergere un altro polo di presenza nella vita politica , di segno diverso , di fronte al quale hanno alcuni elementi in comune , una certa tradizione laica , senso di novità , desiderio di immaginare , di sperimentare qualche cosa di nuovo in una esperienza che corre da tempo su alcuni binari , anche se ciò non è stato certamente di danno al Paese . 
Ecco , noi dobbiamo rispettare queste cose , le dobbiamo capire , ma le dobbiamo anche ricordare a coloro i quali sono troppo frettolosi nell’ attribuire ogni responsabilità alla Democrazia Cristiana . 
Ci siamo dunque trovati relativamente isolati ; 
dico relativamente perché non solo non abbiamo un fronte di partiti ostili contro di noi , ma , fatto davvero nuovo , tra questi partiti non ostili c’ è anche il Partito Comunista . 
Perciò noi abbiamo di fronte uno schieramento politico nel quale i partiti – da quelli della nostra antica tradizione comune di governo fino al Partito Comunista – sono in atteggiamento non ostile nei confronti della Democrazia Cristiana . 
Parlo quindi di una Democrazia Cristiana soltanto relativamente isolata e concordo con gli amici , Zaccagnini , Galloni , che hanno rilevato come in questi mesi si sia potuto riaprire un po’ il discorso , disgelare un po’ le relazioni con quei partiti , ed è stata cosa ottima e credo da accreditare agli uomini che hanno così validamente contribuito , come appunto Galloni ha fatto , a portare innanzi questo dialogo includendo il piccolo ma importante Partito Liberale , giunto così un po’ tardi , in verità , alla solidarietà democratica , giunto in momenti di emergenza , mentre forse , se ci fosse arrivato prima , le cose forse sarebbero state migliori . 
Non abbiamo perduto in senso proprio l’ egemonia , ma certamente la nostra egemonia è attenuata . 
Ecco , allora , avendo rifiutato questa soluzione drastica , questa soluzione d’ impeto , siamo diventati non omogenei , siamo non omogeneizzabili , e dobbiamo perciò ritornare alla fonte del potere . 
Abbiamo cercato dei rimedi , misurati , degli accomodamenti , non cattivi , che non si sono dimostrati cattivi nella loro attuazione , anche se all’ inizio sono stati guardati , e non poteva accadere che non fossero guardati con delle precauzioni e delle preoccupazioni . 
Abbiamo operato , si è detto , nel quadro del confronto . 
Certamente questa espressione meriterebbe di essere approfondita nel suo significato ; 
certo essa , per essere una linea politica nuova , di anni nuovi , in confronto del passato deve contenere qualche cosa che si ricollega a quel tanto di novità problematica , discutibile quanto si voglia , ma a quel tanto di problematicità che è nel Partito Comunista e nel rapporto fra Partito Comunista e gli altri partiti . 
E quindi abbiamo cercato di adattare e di approfondire questa linea di contatto reciprocamente istruttivo , sulla base non di un urto polemico quotidiano , com’ era nella tradizione , a suo tempo naturalmente comprensibile , ma sulla base di un certo spirito costruttivo per ricercare se tra queste forze , in particolare tra queste due forze antitetiche , alternative , della tradizione italiana , vi potesse essere qualche punto di convergenza , per lo meno su alcune cose , l’ interesse a capirsi reciprocamente intorno ai modi di soluzione di alcuni problemi del Paese . 
Ed è in questo quadro di un confronto così inteso che abbiamo potuto inserire – ripeto , con qualche iniziale disagio , ma poi con un riconoscimento positivo , sia per le realizzazioni , sia per lo stesso modo di essere della formula – la non sfiducia , una sorta di accostamento obiettivo di atteggiamenti non negativi dei partiti . 
Questo atteggiamento dei partiti includeva anche il Partito Comunista , ed era una novità ; 
non è che noi , cari amici , non ce ne siamo accorti : 
ce ne siamo accorti . 
Persone della vostra acutezza hanno certamente colto questo elemento di novità ; 
avete avuto presente il contesto storico , il fatto elettorale , gli anni che stavano dietro di noi , avete guardato , abbiamo guardato al domani e abbiamo ritenuto che questo allineamento in forma di obiettivo e non negoziato contributo del Partito Comunista , in forma di astensione , potesse essere accettato . 
Abbiamo avuto alcune decisioni in materia istituzionale , anch’ esse motivo di turbamento , ma poi comprese nel loro significato ; 
e poi abbiamo avuto , ad un certo momento , un accordo sul programma , e tutto nella logica di quel non rompere tutto , come si poteva essere tentati a fare , non rompere tutto per la difficoltà di immaginare che cosa sarebbe sopravvissuto a questa generale rottura , e quindi abbiamo cercato ad un certo momento , anche qui con molte comuni trepidazioni , di dare un contenuto più positivo , cioè di sostituire , al non opporsi al programma , un qualche accordo parziale – abbiamo detto – su alcuni punti particolari , sulle cose da fare , per un certo tempo . 
Abbiamo detto che questa operazione non comportava la formazione di una maggioranza politica ( in verità questo non è stato nemmeno sostenuto da altre parti ) , abbiamo detto che si trattava però di un fatto che aveva un suo significato politico . 
Cioè , abbiamo arricchito ancora il quadro di questo confronto ravvicinato , obbedendo alle esigenze del Paese , perché una volta dato che non si vuol rompere , perché si ha paura delle conseguenze per il Paese , si è naturalmente cercato , con ogni cautela , con ogni rispetto per la identità e la sensibilità della Democrazia Cristiana , di fare qualche cosa di positivo , di programmare – ecco il senso dell’ accordo di programma – un po’ quell’ azione di governo che altrimenti il Presidente del Consiglio doveva faticosamente improvvisare di giorno in giorno , cercando poi di renderla accettabile per le Camere . 
C’ è una polemica , che io credo francamente ingiusta , intorno al modo come noi abbiamo gestito questo programma ; 
non che esso abbia avuto grandi attuazioni , perché non ne ha avuto il tempo ; 
ma respingo fermamente l’ idea che vi sia stata una volontà della Democrazia Cristiana di bloccare l’ attuazione del programma . 
Potremmo dire che in alcuni casi il blocco è venuto da altre parti e da parte nostra credo che abbiamo veramente giocato tutte le carte su questo terreno e abbiamo persuaso il Partito . 
Desidero sottolineare anche come la DC abbia compreso e fatto diventare suo patrimonio l’ accordo di programma arricchito da una intesa di politica estera . 
Io non voglio entrare nella storia di questa crisi perché non mi piace fare il processo agli altri partiti ; 
è vero che c’ è stato del nervosismo di base nel Partito Comunista , che vi è stata una decisione che a noi è parsa per lo meno affrettata , e devo dire che non è che vi fosse un impegno di durata dell’ accordo a sei . 
Questo impegno preciso non c’ era : 
c’ era l’ accettazione dell’ accordo come tale , ma noi abbiamo creduto che esso potesse andare avanti ancora qualche tempo . 
C’ è stata qualche cosa , forse l’ aggravarsi della situazione , forse l’ inquietudine della base sindacale , che ha portato a questa decisione avvenuta al di fuori di noi . 
Ecco , questa è la storia che sta dietro le nostre spalle , e adesso si tratta di vedere che cosa si deve fare di fronte a questa crisi che è scoppiata coinvolgendo prima alcuni dei partiti intermedi e poi alla fine , con valore determinante , il Partito Comunista . 
Ed è qui naturalmente il nucleo centrale delle nostre riflessioni , dei nostri consensi , dei nostri dissensi , ma soprattutto vorrei dire delle nostre comuni preoccupazioni . 
Cioè , dobbiamo domandarci : 
è possibile andare avanti , è sperabile di potere andare avanti , nella soluzione della crisi , camminando in modo lineare nell’ ambito di una direttiva che è stata tracciata , che ha avuto già alcuni tempi di svolgimento , ma che è rimasta nel suo significato complessivo ? 
Che cosa dobbiamo fare ? 
Abbiamo delle difficoltà , ci si aggira , ci si vuol mettere a tacere , ci si vuole chiamare in campo aperto ? 
Dobbiamo fare qualche cosa ? 
E nel fare qualche cosa rischiamo di cambiare la nostra linea e quindi di menomare la Democrazia Cristiana , l’ identità della Democrazia Cristiana ed il suo dialogo aperto e costruttivo con l’ opinione pubblica ? 
Questo è il nostro quesito . 
Che cosa possiamo fare per non rompere , per non distruggere , per non far nulla di catastrofico , ma anche senza guastare delle cose che sono essenziali per noi , che sono ragioni di vita per la Democrazia Cristiana ? 
Questo è il nostro punto ; 
e qui vorrei ricordare il momento – e lo dico non avendo in mente nessun contenuto , come io cercherò di dire , ma avendo sempre in mente questa storia della Democrazia Cristiana , questi trent’ anni che hanno visto tante svolte , se volete svolte piccole a fronte dei problemi ben più impegnativi che stanno oggi dinanzi a noi – ma in che cosa è la garanzia reale del nostro più che trentennale predominio nella vita politica italiana ? 
Nella nostra opposizione al comunismo ? 
Certamente abbiamo vissuto , ci siamo fatti forti , siamo restati forti come garanzia di alternatività di fronte al Partito Comunista . 
Ma , pur con questo sfondo , ci siamo trovati dinanzi una infinità di problemi , di esigenze di carattere sociale , di carattere civile , di carattere umano e di carattere politico : 
ci siamo trovati tante volte di fronte a delle scelte di forze politiche , dalla scelta centrista fino alla scelta di centro-sinistra – e io naturalmente mi guardo bene dal parificare in qualche modo l’ attuale congiuntura a queste altre – , ma voglio dire che sull’ umano , sul sociale , sul civile , sull’ economico , sul politico , noi abbiamo saputo cambiare quando era necessario ed era possibile in aderenza alla nostra coscienza democratica cristiana . 
Se non avessimo saputo cambiare la nostra tattica , la nostra impostazione quando era venuto il momento di farlo , noi non avremmo tenuto , malgrado tutto , per più di trent’ anni la gestione della vita del Paese . 
L’ abbiamo tenuta perché siamo stati capaci di flessibilità ed insieme capaci di un’ assoluta coerenza con noi stessi , per la quale in nessun momento noi abbiamo smarrito il collegamento con la radice profonda del nostro essere nella società italiana . 
La nostra flessibilità ha salvato fin qui , più che il nostro potere , la democrazia italiana . 
Lo dico sapendo che le cose oggi sono diverse , sono molto più grandi , hanno bisogno di una misura , hanno bisogno di un limite perché le cose che noi facciamo e alle quali guardiamo insieme problematicamente , cari amici , si inseriscano nella linea della flessibilità costruttiva e non nell’ ambito delle posizioni incoerenti e suicide . 
È necessario quindi guardare alla situazione e guardare alle alternative . 
Qualche volta mi è stato estremamente fastidioso di domandare ad amici con i quali si discuteva con tanta buona fede , con tanta amicizia , descrivendo tutti gli aspetti negativi della situazione , mi è stato assai fastidioso domandare : 
ma quali sono le alternative ? 
Le alternative a qualche cosa che non vogliamo fare , a qualche cosa di grave che nessuno di noi vuole fare ? 
E quindi assicuro che quando io dico questo non intendo rivolgermi con una sfida a nessuno degli amici . 
Questa domanda credo che ciascuno di noi se la sia posta e se la ponga angosciosamente ogni giorno : 
quali sono le alternative possibili in presenza di una crisi che è quella che è , in presenza di queste sollecitazioni , in presenza di certi rischi che noi cogliamo all’ orizzonte ? 
Quali rischi cogliamo all’ orizzonte ? 
Dico queste cose perché riflettiamo tutti insieme . 
E quando io fossi certo che abbiamo riflettuto insieme e deciso insieme , io con tutti gli amici sarei fermissimo , felice di andare con voi qualunque cosa accada , ma l’ importante è che noi sappiamo bene che cosa si profila all’ orizzonte . 
Che cosa io vedo come possibile , sulla base di quello che si dice , che si può intuire , che può anche non essere vero , può incontrare delle difficoltà obiettive , ma che ha comunque un certo grado di pericolosità che noi , cari amici , dobbiamo cogliere nella nostra responsabilità ? 
Ecco , io vedo il rischio di una deviazione nella gestione del potere ( del potere nel senso buono della parola , come credo che sia per noi o per chiunque altri ) , cioè di quello che si dice di passare la mano . 
Non passare la mano da un uomo ad un altro , come accadeva una volta quando avevamo tanto spazio , ma passare la mano da uno schieramento all’ altro . 
È una cosa possibile ? 
È una cosa probabile ? 
Io non lo so . 
Aleggiamola tra le cose problematiche , tra le tante cose problematiche che devono occupare la nostra coscienza . 
Torno ad insistere sull’ incognita di una consultazione elettorale che potrebbe proprio provocare e accelerare ciò che si vuole scongiurare , tanto è vero che molti che dapprima sostenevano la necessità di nuove elezioni , sono poi retrocessi su posizioni più caute . 
Non è detto che le elezioni non possano essere desiderate da altri , anche se altri pure si rendono conto del peso che esse avrebbero . 
Per noi certamente esse risponderebbero ad un requisito della nostra dignità ; 
dire all’ elettore : 
ritorno a te , fedele , limpido ; 
ecco un atto di testimonianza , ma poi ci sono altri aspetti : 
logoramento delle forze intermedie , ripristino presumibile , in questa fase politica , della situazione di stallo . 
lo credo che dobbiamo domandarci sempre di fronte anche ai grandi fatti politici , che non sono regolati dalla pura convenienza ( io non credo che la politica sia pura convenienza , ha coefficienti di convenienza ma non è pura convenienza ; 
la politica è anche ideale , diciamolo noi , visto che non lo dicono gli altri nei nostri confronti ) , quindi ci dobbiamo domandare : 
di fronte a questa situazione vogliamo fare della testimonianza ? 
Cioè una cosa idealmente perfetta , cioè rendere omaggio alla verità in cui crediamo , ai rapporti di lealtà che ci stringono al Paese ? 
O vogliamo promuovere una iniziativa coraggiosa , una iniziativa che sia misurata , che sia nella linea che abbiamo indicato e sia pure nelle condizioni nuove nelle quali noi ci troviamo ? 
Ecco , lo dicevo ad un amico che in un piccolo cenacolo , che ha avuto il pregio di mantenere la più assoluta discrezione – credo fatto più unico che raro nella storia politica italiana – , mi chiedeva : 
« bisogna fare le elezioni come testimonianza » ? 
Io ho risposto : 
questa è certo la cosa più pulita e , quindi , una coscienza cristiana e una coscienza civile , se le si dice « per garantire la tua pulizia , ritorna all’ elettore » , e dici « io non ce la faccio » , questa è una cosa estremamente pulita , è bella e forse riscatta , con il suo valore spirituale , tante cose meno belle che ci sono nella nostra esperienza . 
Ma se io dovessi dire per quanto riguarda la difesa che pur tocca noi di alcuni interessi , non grandi interessi , ma i normali , i legittimi interessi di questi 14 milioni di elettori , se io dovessi scegliere per quanto riguarda la loro integrità , la loro difesa , ecco , io avrei qualche esitazione ( non ho scelto , non scelgo , dico avrei della esitazione ) a scegliere la via della testimonianza . 
Non esiterei più certamente a passare alle elezioni , a passare all’ opposizione se mi si rompesse nelle mani il meccanismo di ideali e di valori che abbiamo costruito insieme nel corso di questi anni . 
Se si trattasse di questo , di fare anche l’ ultima elezione per mantenere fede ai nostri ideali democratici cristiani , lo dovremmo fare se la posta in gioco lo comporta . 
Se , invece , vi è , nella pazienza , nella ricerca , nel ritmo della nostra conduzione della crisi , una via che ci si apre dinanzi , che ci permetta di restare sostanzialmente nella nostra linea , anche in un terreno nuovo più esposto , allora io sarei certamente più cauto . 
Il terreno nuovo è più esposto , sì , cari amici , questo terreno nuovo più esposto c’ è già , ci stiamo dentro nella vita politica ci stiamo dentro , forse , anche per qualche errore di amici periferici , o anche per tante situazioni obiettive e difficili da dominare in innumerevoli articolazioni di questo stato democratico che è così multiforme , che nessuna conquista elettorale ce lo può dare tutto . 
Perché ci stiamo in mezzo , con gli altri , nella vita sociale , ci stiamo nei sindacati , ci stiamo nelle associazioni civili , ci stiamo negli organismi culturali , ci stiamo nelle innumerevoli tavole rotonde . 
Siamo presenti in questa realtà sociale alla quale io , naturalmente , non vedo l’ alternativa perché mi rendo conto che le cose camminano con impeto . 
Ma vogliamo renderci conto di quanto sia diversa la realtà sociale italiana di oggi , di fronte a quella di anni e anni fa quando l’ on. De Gasperi – ed è la mia unica citazione - raccomandava a noi di essere sostenuti e un po’ riservati in ogni nostro contatto di aula o di corridoio con i colleghi comunisti ? 
C’ è una diversità che si è determinata per la forza delle cose ; 
non voglio trarne delle illazioni , ma perché non dobbiamo essere consapevoli di quanto le cose sono più difficili in questo momento , in questo Paese che si è rimescolato , un po’ rendendosene conto , un po’ no ? 
Ecco quanto tutto è più difficile . 
Allora il problema , cari amici , è quello di un limite da stabilire nella linea di quella intesa di programma che avevamo portato fino a quel punto , con quei contenuti , con quelle integrazioni , e quindi siamo stati unanimi . 
In Direzione voi avete accolto questa indicazione , nel dire no al governo di emergenza , nel dire no ad una coalizione politica generale con il Partito Comunista ; 
su questo avete visto , anche dagli interventi , che vi è un atteggiamento così netto , così unanime della Democrazia Cristiana che c’ è da stupirsi che il Partito Comunista abbia voluto chiedere una cosa che era scontato non potesse avere . 
E questa è una cosa importante , e dobbiamo ridirla in questo momento , perché è importante per ora ed è importante anche per dopo , perché c’ è un dovere reciproco di lealtà , di far comprendere quali sono i limiti al di là dei quali noi non possiamo andare . 
Una intesa politica di questo genere che introduca il Partito Comunista in piena eguaglianza , in piena solidarietà politica con altri partiti , noi non la riteniamo possibile ; 
rispettiamo altri partiti che la ritengono possibile in vista di un bene maggiore , come un accordo impegnativo di programma , ma noi non la riteniamo possibile ; 
sappiamo che cosa sono in gioco , sappiamo che vi è un tema di politica estera delicatissimo , che io sfioro appena , nel senso che vi sono posizioni che non sono solo nostre ma che tengono conto del giudizio di altri Paesi di altre opinioni pubbliche con le quali siamo collegati , quindi giudizi obiettivi , dati di fatto . 
Sappiamo che vi è diffidenza in Europa in attesa di un chiarimento ulteriore nello sviluppo delle cose , e sappiamo che sono in gioco , per insufficiente esperienza vissuta , quel pluralismo e quella libertà che riteniamo siano le cose più importanti del nostro patrimonio ideale che noi vogliamo ad ogni costo preservare . 
Quindi poniamo un collegamento tra formule e beni , interessi e valori della nostra vita nazionale ; 
salvaguardiamo questi valori escludendo queste formule . 
E vi è la richiesta di qualche cosa che vada al di là del programma concordato a sei , qualche cosa di cui la Direzione ha parlato in termini cauti , naturalmente lasciando un certo margine di interpretazione , immaginando cioè una convergenza sul programma , arricchito , adeguato al momento che attraversiamo e che si esprima , mi pare di capire , con delle adesioni positive . 
Cioè al sistema dell’ astensione , della non opposizione , dovrebbe sostituirsi un sistema di adesioni . 
So che vi è un passaggio difficile , a questo punto , legato al modo come si lega la concordia nel programma con l’ adesione al governo . 
Credo che questo debba essere oggetto di più attenta considerazione nella Direzione e nell’ ulteriore lavoro che , se voi consentirete , sarà svolto dalla Delegazione . 
Ma si tratta appunto di queste cose , non di altre cose . 
Intesa quindi ancora sul programma , che risponda alla emergenza reale che è nella nostra società ; 
e questo , mi consentirete , pur nella mia sincera problematicità di dirlo , che io credo alla emergenza , che io temo l’ emergenza . 
La temo perché so che c’ è sul terreno economico-sociale . 
Noi possiamo anche dire che qualche altro ha interpretato troppo rapidamente una radunata di metalmeccanici , ma credo che tutti dovremmo essere preoccupati di certe possibili forme di impazienza e di rabbia che potrebbero scatenarsi nel contesto sociale di fronte ad una situazione che ha bisogno di essere corretta , ha bisogno di un tempo di correzione per ridiventare costruttiva . 
È la crisi dell’ ordine democratico , questa crisi latente , con alcune punte acute . 
Non guardate , amici , soltanto alle punte acute , per quanto siano estremamente pungenti ; 
guardate alle forme endemiche , queste forme di anarchismo dilagante cui forse ha dato il destro , per imprudenza , lo stesso Partito Comunista quando ha deciso di convogliare nella grande opposizione alla Democrazia Cristiana le forze , soprattutto le forze giovanili del Paese , e ora ritrova un fatto difficilmente domabile . 
Io non temo le punte , ma temo il dato serpeggiante di questo rifiuto dell’ autorità , rifiuto del vincolo , questa deformazione della libertà che non fa più accettare né vincoli né solidarietà . 
Questo io temo e penso che un po’ di aiuto di altri ci possa giovare nel cercare di riparare questa crisi della nostra società . 
Abbiamo quindi una emergenza economica , una emergenza politica , e io sento parlare di una opposizione , del gioco della maggioranza e della opposizione . 
E io sono in linea di principio pienamente d’ accordo col nostro sistema che è il più perfetto , anche se limitato ad un esiguo numero di stati privilegiati , e questa idea di una maggioranza e di una opposizione egualmente sacre ed intercambiabili mi pare una cosa di grandissimo significato . 
Ma immaginate voi , cari amici , che cosa sarebbe in Italia , in questo momento , in questo momento storico , se fosse condotta fino in fondo la logica della opposizione , da chiunque essa fosse condotta , da noi o da altri , se questo Paese dalla passionalità continua e dalle strutture fragili , fosse messo ogni giorno alla prova di una opposizione condotta fino in fondo ? 
Ecco che cos’ è l’ emergenza ed ecco che cosa consiglia di riflettere su un modo accettabile per uscire da questa crisi . 
Ho ascoltato con grande interesse le cose che ha detto Donat Cattin , che mi sono sembrate di grande saggezza . 
Egli ha sentito l’ importanza di questo momento e ha dato degli elementi costruttivi . 
Era ben questo lo spirito che ci ha guidato , e mi pare che si sia lavorato molto da parte del Presidente incaricato , dell’ on. Galloni , dei suoi collaboratori , un po’ anche della Delegazione , per identificare questi punti di accordo , di solidarietà sulle cose che caratterizzano questo anno della emergenza economica e politica . 
Dobbiamo , io credo , continuare in questo lavoro , non per un tempo lunghissimo ; 
ci rendiamo conto che il Paese ha le sue esigenze . 
Abbiamo compiuto le analisi e possiamo stringere a un certo momento . 
Ma io ho la fiducia , con l’ aiuto del vostro consenso , con la guida saggia della Direzione , che riflette poi le vostre stesse opinioni e vi ha anche ascoltato , di potere immaginare un accordo opportuno , misurato , legato al momento nel quale viviamo . 
Si domanda che cosa accadrà dopo , essendo questo il quadro nel quale noi ci muoviamo , qualora noi riuscissimo a realizzare la concordia necessaria per questo anno che ci sta davanti . 
Io credo di poter dire che in questo anno non vi sarebbero da temere sorprese . 
Non mi sento di dire che dopo questo anno non vi siano novità politiche . 
Onestamente devo dire , su questo punto , non vi è alcuna possibile garanzia . 
Questo non vuol dire che le cose non continuino , ma certamente una garanzia non c’ è . 
Però io voglio guardare un momento questo anno che sta davanti a noi , questo anno che comincia con questa crisi , che prosegue con le elezioni amministrative , certo difficili , ma nel caos ancora più difficili , prosegue con alcuni referendum , e taluni certamente laceranti , passa per una emergenza costituzionale , termina con un evento costituzionale . 
Io non so se sia saggio di dire se non c’ è certezza per il domani , non vale la pena di avere un’ intesa per questo tempo . 
Anche questo è problematico , ma onestamente mi pare che un certo respiro di fronte a scadenze di questo genere non sarebbe male averlo . 
Un certo respiro che permetta a tutti i partiti , e in primo luogo alla Democrazia Cristiana , di coltivare e far valere la propria identità . 
Se mi si dicesse : 
« la situazione di oggi si riprodurrà domani » , se mi chiedete se si riprodurrà domani in elezioni più o meno ravvicinante , la mia risposta ( che può essere sbagliata ma è sincera ) è sì . 
Se voi mi dite fra qualche anno cosa potrà accadere , fra qualche tempo cosa potrà accadere ( e io non parlo di logoramenti dei partiti , linguaggio che penso che non sia opportuno , ma parlo del muoversi delle cose , del movimento delle opinioni , della dislocazione delle forze politiche ) , se mi dite fra qualche tempo che cosa accadrà , io dico : 
« può esservi qualche cosa di nuovo » . 
Se fosse possibile dire : 
saltiamo questo tempo e andiamo direttamente a questo domani , credo che tutti accetteremmo di farlo , ma , cari amici , non è possibile ; 
oggi dobbiamo vivere , oggi è la nostra responsabilità ; 
si tratta di essere coraggiosi e fiduciosi al tempo stesso , si tratta di vivere il tempo che ci è stato dato , con tutte le sue difficoltà . 
Quello che è importante è affidare l’ anima , la fisionomia , il patrimonio ideale della Democrazia Cristiana , quello che è importante in questo passaggio ( se voi lo vorrete , se sarà possibile obiettivamente , moderato e significativo ) , è preservare ad ogni costo l’ unità della Democrazia Cristiana . 
Per questo io apprezzo tutti e dico a tutti : 
stiamo vicini . 
Non mi piace sentir dire « io voto contro » perché questo mi pare una mancanza di fiducia pregiudiziale nella Democrazia Cristiana . 
È vero quello che io ho detto : 
se dovessimo sbagliare , meglio sbagliare insieme ; 
se dovessimo indovinare , ah certo , sarà estremamente bello indovinare insieme , ma essere sempre insieme . 
C’ è chi ha parlato , in questi giorni , del timore della egemonia comunista e si è domandato che « cosa avete voi , democratici cristiani , da contrapporre democraticamente a questa forza avvolgente che certamente è il Partito Comunista » ? 
Io dico che noi abbiamo le nostre idealità e la nostra unità : 
non disperdiamole ; 
parliamo di un elettorato liberaldemocratico , certo perché noi siamo veramente capaci di rappresentare a livello di grandi masse queste forze ideali , ma ricordiamoci della nostra caratterizzazione cristiana e della nostra anima popolare . 
Ricordiamo quindi quello che noi siamo . 
Siamo importanti , ma siamo importanti per quest’ amalgama che caratterizza da trent’ anni la Democrazia Cristiana . 
Se non siamo declinati è perché siamo tutte queste cose insieme e senza queste cose insieme non saremmo il più grande partito popolare italiano . 
Conserviamo la nostra fisionomia e conserviamo la nostra unità . 
Chi pensi di far bene dissociando , dividendo le forze , sappia che fa in tal modo il regalo tardivo del sorpasso al Partito Comunista . 
Sono certo che nessuno di noi lo farà , che noi procederemo insieme , credo concordando , se è necessario in qualche momento anche discordando , ma con amicizia . 
Camminiamo insieme perché l’ avvenire appartiene in larga misura ancora a noi . 
Un lungo sforzo di composizione 
L’ attenzione dei cittadini e dei commentatori si rivolge spesso alla classe politica con un giudizio , nel complesso , severo . 
Un’ accusa frequente è quella di tergiversare , di eludere i problemi , di giocare con formule astruse ed ambigue . 
C’ è una polemica anche sul linguaggio , la quale potrebbe essere una legittima curiosità letteraria , se non confluisse , essa pure , nell’ accusa d’ insincerità , con scarsa comprensione dei delicati rapporti che mediante una certa terminologia si vogliono descrivere . 
E così si rileva , com’ è giusto , l’ affermata disponibilità delle forze economiche a concorrere all’ attuazione di un disegno costruttivo e delle varie componenti della società civile ad assolvere , in modo autonomo , una precisa funzione . 
C’ è una sorta di messa in mora del personale politico . 
Si tende a contrapporne l’ inconcludenza alla maturità e serietà della vita sociale . 
Sembra quasi che un assetto accettabile sia sciupato per inettitudine del gruppo dirigente e che i torti siano nettamente da una parte sola . 
Gli ostacoli di ogni genere , i quali così spesso bloccano la strada che si deve percorrere , vengono pressoché ignorati o sminuiti nella loro consistenza . 
Indicare le difficoltà , naturalmente , non vuole certo giustificare la rinuncia a battersi , ma solo chiarire le cose e spiegare perché i frutti che la politica coglie nel suo difficile lavoro siano talvolta scarsi . 
A generare gli stati d’ animo , ai quali or ora facevo riferimento , e che coinvolgono anche acuti osservatori , contribuisce l’ antica diffidenza verso coloro ai quali spetta l’ iniziativa politica , una diffidenza che induce a considerarli capaci di volgere in una direzione sbagliata , e magari a profitto proprio e del proprio potere , le cose le quali , non deviate ed anzi saggiamente favorite , avrebbero un giusto corso ed uno sbocco positivo . 
L’ immagine del politico manipolatore della realtà emerge di frequente nel dibattito . 
E non parlo poi , perché questo è l’ aspetto più banale , della diffusa intolleranza verso il personale politico , del quale si contesta il titolo a dirigere , a contare e ad essere rispettato per una vocazione di servizio vissuta con nobiltà e sacrificio . 
Questa impazienza , questa scarsa fiducia , questo inquieto interrogarsi sulle ragioni dei nostri mali sono maggiori nel corso di crisi politiche che la complessità della situazione italiana tende a rendere più lunghe di quanto normalmente non accada ( e tuttavia con rilevanti eccezioni ) nel mondo occidentale . 
La verità è che né in tempo di normalità né in tempo di crisi società e classe politica sono così diverse , così in contraddizione come con qualche semplicismo e forse malizia si mostra talvolta di ritenere . 
Il personale politico riflette il Paese così com’ è , naturalmente con quelle differenziate sensibilità ed interpretazioni , le quali corrispondono alle sue interne articolazioni e sono a base di una necessaria e corretta dialettica politica . 
Per questo l’ accordo non è facile , ma neppure impossibile . 
Ed esso emerge componendo le diversità e valorizzando il fondo comune , le spinte aggreganti della nostra società . 
Le affermate disponibilità infatti ci sono e guai se non ci fossero . 
Sono la base necessaria , anche se non sufficiente , di un buon ordinamento politico . 
E se si colgono , come oggi si colgono nel mondo sindacale italiano , una comprensione delle cose , una consapevolezza delle connessioni , una visione d’ insieme , che qualche volta in passato sono apparse sopraffatte da più immediate esigenze rivendicative , non ci si può certo rifiutare di prenderne atto e di trarne profitto nell’ interesse del Paese . 
Parimenti , in altri campi , come si fa a non rilevare la singolare ricchezza della vita sociale , lo spirito di autonomia , la volontà di essere dentro alle cose , quel tanto di nuovo , d’ intenso , di umano che la libertà , pur tra tante incertezze , è andata creando ? 
C’ è dunque davvero un importante e valido materiale da utilizzare per la costruzione politica . 
Ma non si deve pensare che a questo punto basti cogliere un frutto la cui maturazione si è già compiuta e che il politico debba solo guardarsi da un’ interferenza deviante . 
Una buona predisposizione , la presenza confortante di fattori positivi sono cose preziose , ma di per sé non bastano . 
Il politico non ha solo il compito di non guastare quel che la vita sociale , nel suo evolvere positivo , va di per sé costruendo . 
Tra la disponibilità e la realtà , tra la ricchezza di base e la composizione armonica nel contesto sociale vi è uno spazio molto vasto ( e ricco di problemi di ogni genere ) , il quale ha da essere occupato da una indispensabile e lungimirante iniziativa politica . 
Ad essa spetta fare una sintesi appropriata ed organizzare il consenso non intorno a dati particolari , benché importanti , ma intorno ad un disegno complessivo e , nella sua complessità , compiuto e stabile . 
Giungere all’ unità comporta una grande comprensione delle cose , una visione d’ insieme , la ricerca di giusti equilibri , un vero sforzo di organizzazione . 
È un modo di procedere , del resto inevitabile , il quale rende la vita politica complicata , scarsamente decifrabile , qualche volta irritante . 
È qui la base di quella diffidenza che contesta alla politica la sua funzione ed il suo merito . 
Eppure non si tratta , bisogna ribadirlo , di alchimie , di artifici , di cortine fumogene , ma di una seria ponderazione degli elementi in gioco , di una ricerca di compatibilità , di una valorizzazione della unità nella diversità . 
E se alla difficoltà della composizione del quadro sociale si aggiunga l’ instaurarsi di rapporti non consueti e perciò difficili da immaginare , costruire e fare accettare , si può chiedere al Paese , pur giustamente inquieto , di comprendere un lavoro che pare fatto di nulla , di giustificare un certo ritmo , di avere fiducia nello sforzo che si compie per fronteggiare una situazione difficile , con una anche un po’ sofisticata elaborazione politica . 
[ Messaggio al I congresso del Partito popolare europeo ] 
Desidero giunga al Primo Congresso del Partito Popolare Europeo che federa i partiti democratici cristiani europei , insieme con il saluto più cordiale e beneaugurante della Democrazia Cristiana italiana e mio personale , l’ assicurazione del massimo impegno a lavorare insieme per la costruzione dell’ Europa dei popoli nello spirito della tradizione europea propria dei movimenti di ispirazione cristiana . 
Sono certo che la piattaforma programmatica che verrà approvata rappresenterà un significativo punto di riferimento per i cittadini europei nel momento nel quale essi saranno chiamati a delineare con il loro voto il futuro dell’ Europa . 
Aldo Moro – Presidente del Consiglio Nazionale della D.C. italiana . 
[ Il ‘ 68 e i suoi riflessi sulla politica italiana ] 
Vi è stato qualche giorno fa , sull’ Unità un dibattito a due voci , tra Amendola cioè e Petruccioli , sul significato delle vicende del 1968 e sui loro riflessi nella politica italiana . 
Le posizioni dei due autorevoli esponenti comunisti non sono divergenti ma neppure identiche . 
Esse hanno cioè delle interessanti accentuazioni nel senso di una punta di differenza e di prudenza in Amendola , di una maggiore fiducia ed apertura in Petruccioli . 
E ciò è comprensibile per la diversità dei temperamenti e per la maggiore o minore partecipazione personale ( e passione ) agli avvenimenti dei quali si intende dare una valutazione . 
Amendola ritiene che si possa riportare già all’ inizio degli anni ‘ 60 con particolare riferimento a quanto accadde in occasione della costituzione del Governo Tambroni , una profonda carica innovatrice e liberatrice con la conseguenza di destabilizzare il blocco di maggioranza . 
Certo si può rilevare che dopo gli anni ‘ 50 l’ opposizione di sinistra , sconfitta duramente nel ‘ 48 cominciò a riprendersi , a riorganizzarsi , a divenire più incisiva . 
Ciò dimostra la vitalità , innegabile , di quella opposizione , le sue radici profonde , la sua capacità di influenzare il Paese anche non manovrando le leve del Governo , ma invece altre , nelle quali pure si esprime un potere reale , benché diverso . 
Mi sia consentito dire che la maggioranza di allora rispettò , come era suo dovere , l’ opposizione nella sua rinnovata iniziativa , naturalmente vi resistette con efficacia , con intelligenza e tempestività trasse indicazioni ed identificò impulsi nei quali si manifestavano le esigenze emergenti dal Paese . 
Tra queste risposte date in aderenza alla realtà , e per dominare con intelligenza gli avvenimenti vi fu , in primo luogo , la politica di centro-sinistra , della quale si può discutere sia in termini di efficacia sia per quanto riguarda la differenziazione , nella valutazione e nel rapporto , tra socialisti e comunisti , ma del quale non si può negare il significato politicamente avanzato e d’ allargamento verso sinistra dell’ area del potere , così come esso si esercitò nella gestione del Governo . 
Mi sia consentito di rettificare , ed anche alla luce delle considerazioni che ho fatto or ora , il rilievo critico di Amendola circa la scelta a destra che la DC avrebbe fatto dando il via all’ esperienza Tambroni , bloccata dall’ indomabile ripresa delle forze democratiche del Paese . 
I fatti sono intricati e le circostanze in parte oscure , ma né questo intreccio né questa oscurità sono tali da attribuire alla DC , ed anche alle persone che in tale vicenda furono implicate , pur ovviamente con possibilità di errori anche gravi , una linea strategica diversa da quella che si venne , mano mano , chiarendo e realizzando . 
Vi fu uno sviluppo tattico non bene calcolato ( una via tortuosa e pericolosa per giungere al centro-sinistra ) che fece danno e provocò gravi e comprensibili reazioni nel breve tempo nel quale si andò tumultuosamente concretando . 
Non vi fu una scelta di fondo fatta sbagliando e prevaricando e poi bloccata dalla pressione di altri . 
Fu la DC , come del resto si continua da alcune parti a rimproverarle , ad eliminare con la maggiore possibile rapidità un espediente tattico , rivelatosi inefficace per il fine perseguito di pervenire , all’ ampliamento della maggioranza a sinistra , ed un tempo , obiettivamente pericoloso . 
Non si può dunque negare la vivacità del Paese , la capacità di iniziativa delle forze politiche nel corso degli anni ‘ 60 . 
Era un fermento che , presente nell’ uno e nell’ altro campo , preparava una svolta . 
Tutto ciò riconosciuto , credo giusto dire che una svolta decisiva vi fu davvero con il risveglio delle coscienze , con il fiorire di atteggiamenti autonomi , con la contestazione di espressioni del potere e di cristallizzazioni politiche , con la riscoperta della società civile , con la valorizzazione della diversità dei giovani e del loro diritto a contare e cambiare . 
Questa specie di rivoluzione , di cui sono certamente riflessi i fatti operai del ‘ 69 , ebbe il respiro di un fenomeno mondiale pur con caratteristiche peculiari nei singoli Paesi . 
Esso ebbe da noi una vibrazione singolare e certo non è passato senza lasciare tracce durevoli . 
Ed anzi non è passato , ma , a dispetto di un certo inaridimento e di talune pericolose distorsioni , resta come un modo di essere vitale della nostra società ed un fattore di maturazione umana e civile che , con rilevanti cambiamenti di stati d’ animo e di fattori istituzionali , ha dato i suoi frutti ed altri ne darà . 
Chi ebbe qualche parte in quella vicenda , cercando di capire , contenendone nei limiti del possibile gli abusi , ma evitando ( e come del resto si sarebbe potuto ? 
) di estirpare ed inaridire , può fare pacatamente il bilancio , per il bene e per il male , di una straordinaria esperienza che ha contrassegnato la nostra epoca , dato uno spessore nuovo alla democrazia , difeso tutto ed anche la sinistra dal rischio delle cristallizzazioni ritardatrici e devianti . 
Ovviamente , dire queste cose , non significa disconoscere i problemi che questo sforzo di spontaneità e di riesame ci ha posto e ci pone né comporta indulgenza per abusi , i quali , oltre ad essere dannosi , sono anche fuorvianti e contraddicono la profonda ragione , l’ intelligenza , incompatibile con la banalità , della quale è ricco questo momento di storia . 
Né può esservi indulgenza per chi voglia costringere con la forza ad una nuova forma di libertà , di convivenza e di consenso . 
Ha certo ragione Amendola nel lamentare gli abusi , nel riportare a quelle origini drammatiche vicende odierne , a lamentare risposte troppo facili e troppo corrive . 
In questo discriminare il bene dal male , riconoscendo correttamente ciascuno di essi per quello che è , c’ è un disegno ragionevole che merita grande rispetto . 
Si tratta di guidare le cose , riconoscendone i valori , ma insieme evitando che essi tralignino e corrompano . 
Ma non è sempre facile dare una risposta ragionevole , misurata ed appropriata a quello che accade , punto per punto . 
Tutti abbiamo un po’ assecondato e un po’ temuto . 
E nella scuola taluni guasti sono profondi . 
Ma non era certo facile evitare che essi si producessero , salvaguardando il significato complessivo del processo di innovazione . 
Ma certo ora siamo più avvertiti e dovremmo essere capaci di un intervento più selettivo ; 
ora soprattutto quando alcune acquisizioni appaiono definitive e suscettibili di positivi svolgimenti ed alcune deviazioni si presentano in tutta la loro gravità e con una autentica forza devastatrice . 
Questo vuol dire che sarebbe irragionevole e vano pensare di tornare indietro e bloccare queste forme nuove che arricchiscono la vita . 
Ma , come i due esponenti comunisti correttamente rilevano , vi dev’ essere accanto alla capacità di valorizzare , quella di incanalare , difendendo il bene supremo della libertà da quella esasperazione che la compromette , la nega e la rende , in definitiva , impossibile . 
Spetta ai democratici , togliendo spazio e spinta ad ogni iniziativa autoritaria , salvaguardare il patrimonio di profonda consapevolezza dei valori umani che si è venuto accumulando e che sta a base dei processi di liberazione in corso , evitando con giustizia e vigore quegli errori fatali per i quali talvolta si blocca un avanzamento civile che appariva ineluttabile , dischiudendo la via a momenti oscuri che un più vigile controllo di difficili e vitali processi democratici avrebbe potuto evitare . 
[ Sugli avvenimenti in Grecia e sul vertice di Copenaghen ] 
Onorevole Presidente , onorevoli colleghi , non è la prima volta che il Parlamento italiano leva la sua voce per esprimere profonda amarezza e preoccupazione per la grave menomazione della libertà dell’ amico popolo greco . 
Il Governo , il quale non può che essere all’ unisono con il Parlamento ed il Paese , pur rispettoso del principio del non intervento , riflette , per una insopprimibile ragione morale , questi sentimenti . 
Che per tanti anni un tale stato di cose sia stato ripreso in esame nel Parlamento e giudicato allo stesso modo , sta a dimostrare quanto grave sia , prolungandosi nel tempo , la situazione greca . 
In questi ultimi tempi è stata registrata una nobile esplosione di disagio e di sdegno dei giovani greci , i quali , rendendo evidenti il proprio pensiero e le proprie aspirazioni , hanno cercato di ricondurre la Grecia alla democrazia e di assicurarsi un avvenire umano . 
Questa manifestazione di volontà popolare è stata stroncata ed ha avuto le sue vittime , alle quali ci inchiniamo . 
Il Governo italiano è intervenuto nelle forme opportune , nei momenti più acuti della repressione . 
Ma questo fatto drammatico e significativo ha rotto il precario equilibrio politico , dando vita ad un nuovo assetto , non determinato , ancora una volta , dalla volontà popolare . 
Dura dunque un sistema politico senza investitura democratica . 
E dura perciò il dissenso da parte italiana , manifestatosi sin dal primo momento di questa amara vicenda , che ha visto soffocare per anni la libertà . 
Il Governo , convinto com’ è che vi sia una doverosa solidarietà nell’ affermare i valori umani , crede che il sentimento oggi espresso dal Parlamento italiano , e che esso condivide , costituisca un fatto morale , un moto dello spirito , di per sé efficace , e tale da lasciare aperta , nella maturazione delle coscienze , una prospettiva avvenire per la Grecia libera e democratica . 
Ferme restando queste valutazioni generali , non è possibile , per ora , esprimere un giudizio definitivo circa gli ultimi sviluppi istituzionali dopo gli avvenimenti del 25 novembre ultimo scorso . 
Si deve essere fermi nel giudizio morale e politico ed insieme attenti ad assumere come Governo quegli atteggiamenti che possano favorire il ritorno alla democrazia . 
Desidero rilevare che l’ Italia fin dall’ aprile 1970 , a seguito dell’ avviso espresso dalla Commissione europea dei diritti dell’ uomo , si associò alla decisione del Comitato dei ministri del Consiglio d’ Europa di rendere pubblico il rapporto elaborato dalla Commissione circa le violazioni da parte greca della convenzione dei diritti dell’ uomo , invitando Atene a ripristinare le fondamentali libertà previste dalla convenzione stessa . 
A seguito di tale decisione la Grecia si ritirò dal Consiglio d’ Europa . 
In sede CEE , poiché nell’ attuale situazione interna ellenica la Commissione mista parlamentare continua a non poter funzionare , si è limitata l’ applicazione dell’ accordo di Atene sulla gestione corrente . 
Il protocollo aggiuntivo che estende , mediante opportuni adattamenti , l’ accordo CEE - Grecia anche alla Comunità ampliata , elaborato nel corso del 1972 dal Consiglio d’ associazione , non è sembrato esorbitare da tale amministrazione corrente . 
Per quanto concerne i rapporti tra la Grecia e l’ Organizzazione del trattato nord-atlantico , è difficile immaginare che la discussione del problema greco in sede atlantica possa portare a risultati positivi , anche in relazione ad iniziative precedenti . 
Particolarmente in questo momento , è evidente che l’ equilibrio nel Mediterraneo è di tale importanza che occorre accuratamente vagliare tutte le circostanze che potrebbero renderlo più precario . 
L’ alleanza difensiva rappresentata dalla NATO ha consentito il mantenimento della pace nella sicurezza per l’ Europa in questi ultimi venticinque anni . 
Un indebolimento settoriale non mancherebbe di avere ripercussioni negative sul processo distensivo oggi in atto , sulla conferenza per la sicurezza in Europa e su quella per la riduzione delle forze . 
Il Governo , comunque , tiene ad assicurare che non mancherà di svolgere in tutte le sedi , anche in quelle multilaterali , come ha già fatto in passato , ogni possibile azione allo scopo di promuovere la tutela dei diritti umani ed il ritorno alle istituzioni democratiche in Grecia . 
Tale azione , come è noto , non ha mancato , tra l’ altro , di conseguire taluni successi per quanto concerne la liberazione di varie personalità dell’ opposizione a suo tempo arrestate e detenute per motivi politici . 
La prossima riunione a Copenaghen dei nove capi di Stato o di Governo della Comunità si tiene in un momento delicato ed interessante della vita internazionale e costituisce occasione per un’ attenta riflessione , ad alto livello di responsabilità , sui grandi temi della politica europea e mondiale . 
Si tratta di vedere a che punto si è della costruzione alla quale ci si è accinti a partire dalla firma dei trattati di Roma , e qual è il modo di reagire dell’ Unione europea agli stimoli ed anche alle difficoltà che vengono dall’ esterno . 
Devo dire subito che al vertice si è voluto dare questa volta un carattere particolare , di un incontro cioè senza formalismo e senza solennità , tale da permettere un dialogo , disteso ed amichevole tra le nove personalità convenute nella capitale danese , non vincolate da un preciso ordine del giorno , non appesantite da una minuziosa preparazione , non preoccupate dalla necessità di prendere decisioni formali e di redigere comunicati . 
Questa impostazione è stata data dal Presidente francese e fatta propria o rispettata dagli altri Stati della Comunità . 
Conseguentemente , in questa occasione , non vi è stata e non vi sarà una mobilitazione della diplomazia in sede multilaterale o bilaterale . 
Si è rinunciato cioè al rigore del negoziato ed allo sforzo di prevedere e , in qualche misura , predeterminare i risultati in favore della spontaneità e della improvvisazione . 
È un’ esperienza , in certo senso , nuova , che si è pensato valesse la pena di fare e dalla quale è lecito attendersi buoni frutti . 
È per questa ragione che i ministri degli esteri non saranno propriamente associati nello svolgimento dei lavori , pur essendo prevedibile che essi vi siano in parte presenti e comunque disponibili per il caso che siano richiesti di intervenire e di dare il loro contributo . 
Nel che può vedersi , oltre che un modo di semplificare le procedure e di consentire ai responsabili della politica generale degli Stati membri una piena libertà di iniziativa , in qualche modo il riconoscimento che nella Comunità gli Stati non sono estranei l’ uno all’ altro e che il rapporto fra essi comincia a non essere più propriamente di politica estera . 
Naturalmente , nella misura nella quale si decida di affrontare , per decisione dei Capi di Stato o di Governo , gli importanti temi relativi alle relazioni esterne della Comunità o alla posizione dell’ Unione di fronte al sempre preoccupante conflitto nel Medio Oriente , la politica estera in senso stretto tornerebbe a svolgere il suo ruolo . 
Mi sono soffermato su questi dati sia per informare completamente il Parlamento , sia per rendere ragione di quella che potrebbe sembrare una reticenza del Governo ed è invece , data la situazione che ho descritto , un’ evidente impossibilità di dare un ragguaglio preciso dei problemi e propositi , che rende di gran lunga più importante quel che il Governo ascolterà in quest’ Aula di fronte a quello che esso potrebbe comunicare all’ Assemblea . 
Posso però confermare gli indirizzi fondamentali della politica europea del Governo , rivolta più che mai a dare concretezza alla profonda aspirazione unitaria dei popoli dell’ Europa occidentale , costituitasi nelle sue naturali dimensioni quale comunità economica e tesa all’ integrazione politica ed all’ acquisizione crescente della propria identità . 
Non posso naturalmente dire in quale misura un tale indirizzo potrà riflettersi nei risultati del vertice , ma assicuro che in questo senso si leverà la voce dell’ Italia e che siffatti obiettivi saranno fermamente perseguiti . 
È prevedibile poi che nell’ incontro di Copenaghen siano oggetto di conversazione anche temi di politica comunitaria con riferimento a quei nuovi e significativi contenuti che , nel quadro dei trattati esistenti , si vanno rivelando per l’ evoluzione dei tempi e la crescente attitudine della Comunità a realizzare una più vasta area di utile integrazione . 
A parte la politica congiunturale , che richiede , specie in momenti come questi , una continua ed attenta verifica , c’ è il problema dell’ unione economica e monetaria , della quale devono essere , fra l’ altro , definiti un secondo tempo di attuazione e le prospettive future , d’ importanza certo fondamentale e determinante . 
Si discute talvolta se sia lo svolgimento dell’ integrazione economica a trarre , per una logica ineluttabile , sviluppi politici ed istituzionali o se non sia invece proprio la volontà politica a rendere possibile e a spingere innanzi una cooperazione economica in profondità . 
Per il Governo è certo che il tema dell’ attuazione graduale e continua dell’ unione economica si pone come esigenza inderogabile in armonia con un progresso politico che è insieme nella volontà degli uomini e nella forza delle cose . 
Non mancherà , in questo quadro , un riferimento alla politica regionale che , con quella sociale , è della prima il naturale complemento ed alla quale si rivolge il vivo interesse dell’ Italia , ma non solo dell’ Italia . 
La particolare esperienza che l’ Europa soprattutto sta vivendo dà particolare risalto alla politica energetica della Comunità , la quale peraltro non va considerata solo nell’ angolo visuale di un momento di grave crisi , ma come una sfida raccolta nella prospettiva avvenire . 
Il Governo italiano dunque intende che la discussione investa tutti i problemi della costruzione europea , nella volontà di giungere , come è stato irrevocabilmente deciso al vertice di Parigi dell’ anno passato , alla formazione di una « Unione Europea » entro l’ attuale decennio . 
A questo fine il Governo sosterrà anzitutto la necessità che la preparazione del rapporto che le istituzioni europee debbono presentare su questo argomento prima della fine del 1975 , per mandato del vertice di Parigi , prenda invece il ritmo più rapido che le circostanze impongono e che il testo sia approntato anticipatamente entro l’ anno prossimo e sottoposto all’ approvazione dei capi di Stato e di Governo entro il 1975 . 
L’ argomento è vastissimo e il Governo italiano vuole che la discussione copra tutti i problemi istituzionali ed il funzionamento degli organi esistenti e da costituire . 
Gli scopi che il Governo italiano persegue sono dunque dettati da quella coscienza di europeisti che non ha cessato di ispirare da un quarto di secolo l’ azione dell’ Italia . 
Il nostro obiettivo rimane quello di creare progressivamente le strutture istituzionali unitarie e di promuovere quel graduale trasferimento di competenze dalla sfera nazionale a quella sovrannazionale , che assicurerà la realizzazione dell’ unione europea , quale noi la concepiamo . 
E ciò al di fuori di ogni inammissibile egemonia di uno Stato o di un gruppo di Stati che vogliano prevalere nella Comunità . 
Inoltre , devono essere migliorati i meccanismi della cooperazione dei nove nel campo della politica estera , la quale deve divenire più agile ed efficace e progredire in modo tale che i risultati di quei fecondi scambi di vedute , che con sempre maggiore frequenza si svolgono fra i nove sui grandi problemi dell’ attualità politica , conducano a linee di azione vincolanti per tutti . 
Così pure occorre dare concreta e costante attuazione a quanto previsto nel primo rapporto di cooperazione politica − adottato nel 1970 – perché in caso di crisi grave o di urgenza particolare i Governi dei nove procedano ad una consultazione straordinaria . 
È evidente infatti la necessità di esprimere immediatamente , di fronte agli avvenimenti , una posizione comune , al fine di evitare un deterioramento della situazione e di aprire poi la via ad una iniziativa appropriata ed utile . 
Ciò naturalmente nell’ interesse non solo della Comunità cui l’ Italia appartiene , ma anche delle parti in causa e della comunità internazionale nel suo insieme . 
E non si tratta solo di reagire agli avvenimenti , ma possibilmente anche di prevederli , nei limiti del possibile , e guidarli per il meglio . 
Perciò è necessario che i paesi comunitari mirino in via continuativa ad avere un orientamento concordato , da aggiornare costantemente , sui maggiori problemi politici del momento ed in particolare su quelli suscettibili di dar luogo a situazioni critiche . 
L’ Italia ha già avuto occasione di avanzare proposte in argomento , che , se fossero state accolte da tutti i partners , avrebbero forse contribuito ad evitare difficoltà rivelatesi poi molto gravi . 
A tal fine si continua ad agire per la costituzione da parte dei nove di un apposito organo di ricerca e di analisi , i cui lavori potranno fornire sia una valutazione comune dei principali problemi che gli orientamenti relativi alle linee politiche da seguire a medio e a lungo termine . 
Ricordo inoltre che fu oggetto di dibattito , in un passato abbastanza recente , l’ eventuale costituzione di un segretariato politico , del quale erano controversi i collegamenti con le istituzioni comunitarie esistenti e , conseguentemente , la collocazione . 
L’ argomento delle istituzioni mi conduce ad affrontare il tema del Parlamento europeo . 
La costruzione dell’ Europa infatti , pur perseguendo la cooperazione politica tra Governi , non può trascurare la base del sistema che , per profondo sentire democratico , si può ravvisare soltanto in un’ assemblea eletta a suffragio universale , dotata di vasti poteri , e che renda ogni cittadino dei vari paesi , per il tramite dei rappresentanti eletti , la cellula ed il motore dell’ unione europea . 
Al tempo stesso l’ esistenza di istituzioni maggiormente rappresentative renderebbe più vivo nel corpo sociale della Comunità il senso dei doveri di ciascuno . 
Per un serio impegno italiano in questo senso al prossimo vertice , come in ogni occasione opportuna , posso perciò pronunciarmi sin d’ ora . 
Ma a nulla valgono il lavoro e la volontà di pace , se le comunità umane non si mostrano altresì disposte a difendere i propri valori e legittimi interessi . 
Senza in nessun modo trascurare il quadro dell’ alleanza atlantica , essenziale per la sicurezza degli europei , è opportuno che questi ultimi considerino le responsabilità che loro incombono in proprio , a garanzia della libertà e dello sviluppo economico e sociale e come punto di partenza per una politica di distensione e di pace , la quale , se condotta avanti in modo convinto ed incisivo , potrà trasformare rapporti di equilibrio e di potenza in altri di piena fiducia e cooperazione . 
Al riguardo si sono infittite negli ultimi tempi le voci di responsabili europei che invitano l’ Italia a questa riflessione in comune ed anche ad essa l’ Italia intende dare il suo responsabile contributo . 
Desidero poi assicurare il Senato che è intendimento del Governo rendere sempre più ordinato ed efficace il funzionamento delle istituzioni comunitarie , alle quali deve essere conservata piena libertà di decisione . 
Valorizzare , come giusto , gli organi previsti dai trattati non significa però disattenzione per quei mezzi appropriati che possono essere suggeriti , nel rispetto delle norme vigenti , al fine di assicurare coesione e tensione politica in Europa . 
Esprimo altresì l’ auspicio che la riunione di Copenaghen guardi con lungimirante interesse al gioco delle forze sociali , alle quali conviene offrire l’ occasione per assumere una dimensione europea , alle condizioni di quei lavoratori che , fuori dello Stato di origine , possono ben dirsi a pieno titolo cittadini d’ Europa , ed ai grandi problemi dell’ educazione e delle aspirazioni dei giovani . 
Pensiamo che essi , ed essi soltanto , vedranno e vivranno nell’ Europa unita che noi sogniamo . 
Ritengo significativo il momento nel quale avviene l’ incontro dei capi di Stato o di Governo dell’ Europa occidentale . 
Esso è caratterizzato dalla grave crisi nel vicino Oriente , che tocca così profondamente l’ Europa . 
Proprio su questo tema , anche per l’ assidua sollecitazione italiana , si è rivolta in passato l’ attenzione dell’ Europa , quasi che essa sentisse , con crescente consapevolezza , che il suo stesso destino è legato al destino di quest’ area e che perciò nessuno è chiamato a scegliere tra l’ essere in Europa e nel Mediterraneo , poiché l’ Europa intera è nel Mediterraneo . 
Dal che derivano possibilità da cogliere e responsabilità da assumere , sulla base di una posizione politica , che appunto si è andata delineando e che nell’ incontro di Copenaghen sarà certamente approfondita . 
Un atteggiamento europeo è giunto certo tardi e non per responsabilità dell’ Italia , in confronto alla precisa richiesta italiana . 
Esso è equo e aderente alla situazione . 
Su questa base si potrà affrontare , nel miglior modo possibile , la difficilissima situazione del momento ; 
su questa base sarà alla lunga impossibile ( e sarebbe del resto assolutamente ingiustificato ) escludere l’ Europa dall’ esercitare una rilevante influenza specie in ordine all’ assetto da dare al Medio Oriente che , nella realtà , è in ogni senso più vicino all’ Italia che a qualsiasi altro . 
Non potrà non essere evocata quell’ identità europea che viene descritta in una dichiarazione comune e che si andrà chiarendo ed affermando mano a mano che si svolgeranno gli avvenimenti e porranno l’ urgenza che sia ascoltata nel consesso mondiale una voce sola ed autentica dell’ Europa . 
Questa fisionomia politica , questa posizione politica non comportano alcuna contraddizione con i vincoli di amicizia e di alleanza che legano l’ Italia agli Stati Uniti d’ America , perché si tratta di un rapporto non di subordinazione , ma di eguaglianza tra consociati , dotati ciascuno della propria autonomia e , appunto , della propria identità . 
Si tratta quindi di una feconda armonizzazione , anche se talvolta possa costare qualche fatica e determinare una momentanea , e certo non grave , tensione . 
Questa è d’ altra parte la via da percorrere se si vuol giungere all’ unione europea , per la quale è essenziale una propria politica estera . 
E neppure l’ unità dell’ Europa può compromettere – tale è la ferma volontà dell’ Italia e l’ intendimento unanime dei non consociati – i rapporti con i paesi del terzo mondo o quelle iniziative di distensione , di pace e di cooperazione con l’ Est europeo che , proprie dei singoli Stati membri , restano essenziali nella politica coordinata e valide anche nella prospettiva di sviluppi importanti , quali sono auspicati , nel senso dell’ unità . 
Presumo che anche sotto questo profilo sarà passata in rassegna la situazione internazionale e saranno definiti gli indirizzi idonei a fare assolvere all’ Europa la sua funzione di equilibrio e di pace . 
Onorevoli senatori , una riunione di vertice , per importante che sia , non porta di per sé la soluzione dei grandi problemi che caratterizzano l’ epoca attuale . 
Soprattutto un vertice , per così dire , libero , qual è quello che è stato immaginato , non può fare attendere risultati sensazionali . 
Eppure mi dichiaro certo che sarà fatto un passo avanti , un notevole passo avanti . 
In realtà un incontro come questo è una occasione offerta alla riflessione ed alla iniziativa dell’ Italia . 
È importante che l’ occasione sia colta , il che vuol dire che una seria volontà politica si esprima e si faccia valere . 
Ritengo che questa buona volontà esista in Europa ; 
essa vi è certamente in Italia . 
Sarà fatto dunque ogni sforzo perché l’ incontro riesca e segni un progresso vero sulla via dell’ unità del Continente europeo . 
È il voto del popolo italiano ed è l’ impegno del Governo . 
[ Azione per la pace ] 
Onorevoli Senatori , l’ anno che l’ accordo di Parigi sull’ Indocina sembrava qualificare come destinato a costruttivi dibattiti e capace di determinare benefici assestamenti nella vita internazionale , è stato caratterizzato invece da crisi di diversa natura e portata , le quali non hanno facilitato il processo di distensione . 
L’ avvento in Cile e la conferma in Grecia di regimi dittatoriali , l’ emergere del dissenso e la reazione del potere nell’ URSS , la nuova guerra in Medio Oriente con i suoi riflessi politici a livello mondiale e i problemi relativi all’ adeguatezza ed al costo dei rifornimenti di energia , hanno tenuto in ansia le opinioni pubbliche ed impegnato le azioni dei Governi . 
In questo insieme però non è possibile non dare alla vicenda medio-orientale , ai rapporti con i paesi produttori , alle collaborazioni suggerite dal difficile momento , un posto di particolare rilievo nell’ attuale situazione internazionale . 
Desidero innanzitutto esprimere anche qui la soddisfazione del Governo italiano per il disimpegno sul fronte del Sinai . 
Esso consolida la tregua d’ armi ed apre una concreta prospettiva di pace . 
Gli interlocutori di questo dialogo , approdato ad una prima felice conclusione , hanno dimostrato coraggio ed intelligenza delle cose . 
Ed in particolare deve essere reso omaggio all’ infaticabile intelligente ed ispirato Segretario di Stato americano Henry Kissinger . 
Dietro il disimpegno si profilano un negoziato di più largo respiro ed il coinvolgimento di altri paesi arabi , a partire dalla Siria , nella logica , che potrebbe essere irresistibile , della pace . 
Certo , i problemi che restano aperti sono di grande complessità e difficoltà , aggravati dall’ antica diffidenza e dalla guerra durata per più di una generazione . 
Il cammino sarà ancora lungo e aspro . 
Ma il contatto finalmente ristabilito fra gli avversari , l’ azione dell’ O.N.U. che anche la Cina , pur dissenziente , non ha voluto turbare , la presenza di una mediazione efficiente delle due superpotenze ( il patto Nixon - Breznev , pur con qualche passaggio difficile , ha sin qui funzionato ) sono tutti elementi importanti , per dare un giudizio più sereno della grave crisi e della sua evoluzione verso il componimento dello storico conflitto . 
Ma noi che cosa potevamo fare e che cosa abbiamo fatto ? 
Poiché la cronaca quotidiana è frammentaria e passa via dalla mente proprio nei momenti cruciali ( quando più si dovrebbe essere calmi e riflessivi ) , dando luogo ad inconsistenti accuse di inerzia e di impotenza , ricorderò i contatti stabiliti , oltre che , ovviamente , al livello diplomatico , in sede di Nazioni Unite a New-York , a Roma , nelle grandi capitali e in vari paesi arabi , in occasione della visita in Italia o del passaggio per Roma di varie personalità , fra le quali cito i Ministri degli Esteri del Kuwait , della Siria , dell’ Egitto , dell’ Arabia-Saudita , della Tunisia , il Presidente tunisino Bourghiba , i Ministri saudita del petrolio Yamani e algerino dell’ energia Abdel-Salan . 
Vorrei poi si tenessero presenti : 
l’ incontro a Copenaghen di quattro Ministri degli Esteri arabi con i rappresentanti dei nove Paesi della Comunità della CEE , nel corso del Vertice Europeo del 15 dicembre ; 
la missione del Sottosegretario agli Esteri On. Bensi in Siria ed Iraq ; 
la missione del Consigliere Diplomatico del Presidente della Repubblica , Ambasciatore Sensi , in Arabia saudita . 
In tali contatti ci siamo preoccupati di conoscere l’ evoluzione della posizione araba per influirvi in senso favorevole ai negoziati di Ginevra e di esporre la nostra posizione che del resto non è nuova . 
Per quanto riguarda la polemica circa l’ immobilismo dell’ Italia e del resto dell’ Europa , in relazione all’ esigenza di ristabilire e garantire una giusta pace nella tormentata regione del vicino Oriente , credo di poter dire che essa parte da una insufficiente informazione ed è scarsamente realistica . 
Non credo che in questa Sede alcuno pensi davvero che l’ Italia avrebbe potuto fare qualche cosa di sostanziale per sospingere i belligeranti a cessare il fuoco ed a rimpiazzare il dialogo delle armi con il dialogo diplomatico . 
Non lo poteva l’ Italia e non lo potevano altre nazioni europee anche più forti dell’ Italia . 
La vicinanza all’ area del conflitto e la comunanza di tradizioni , ideali ed interessi , non offrono efficaci strumenti d’ intervento se non si sia sostenuti da grande potenza economica , politica e militare . 
Abbiamo però dato tutto il nostro appoggio agli sforzi delle Nazioni Unite per il cessate il fuoco ; 
ci siamo astenuti da azioni , del resto non richieste , le quali avrebbero alimentato la tensione ; 
abbiamo , infine , fatto appello all’ Europa . 
Noi abbiamo scelto la concertazione europea , con i limiti che pure essa impone , convinti come siamo che un apporto non formale alla soluzione della contesa arabo-israeliana possa essere dato da un’ Europa che parli , per quanto possibile , con una sola voce e non dai singoli Paesi europei . 
Per questo motivo ci facemmo promotori per primi delle dichiarazioni congiunte dei Nove Governi della CEE , emanate il 13 ottobre e il 6 novembre . 
È sulla base di esse che si è atteggiato il comportamento dei Paesi della Comunità , anche se con talune sfumature . 
Questa valorizzazione dell’ Europa ha trovato subito eco nel mondo arabo , i cui rappresentanti erano il 15 dicembre a Copenaghen , in occasione del Vertice Europeo , per proporre di intavolare un discorso globale appunto con l’ Europa . 
Il Governo è favorevole a che la Comunità Europea da un lato , i Paesi del Mondo arabo dall’ altro confrontino , in larga apertura di spirito e con lo sguardo rivolto alle generazioni che verranno , i dati del problema delle loro relazioni in tutti i campi , da quello industriale , agricolo , tecnologico , scientifico e culturale sino a quello politico . 
Più nell’ immediato il Governo ritiene che l’ Europa dovrebbe dichiararsi disposta a partecipare al sistema di garanzia che verrà elaborato per assicurare la pace e la stabilità nel vicino Oriente . 
Tale partecipazione sarebbe certo nel beninteso interesse delle parti che non hanno cessato di combattersi nell’ ultimo quarto di secolo , così come delle Potenze che hanno maggiori responsabilità per il mantenimento della pace mondiale . 
Ma certo né l’ Italia né l’ Europa né qualsiasi altro Paese , al punto di tensione e di rischio al quale le cose sono giunte , possono esimersi dall’ avere un’ opinione propria sul modo , giusto ed efficace , di chiudere un conflitto che più di altri minaccia la pace e rischia di mettere l’ una di fronte all’ altra le grandissime Potenze . 
Così il Governo italiano ha dato la sua adesione alle risoluzioni dell’ ONU , ed in particolare a quelle del Consiglio di Sicurezza 242 del 1967 e 338 del 1973 , sottolineando più volte che la 242 avrebbe dovuto essere applicata interamente in tutte le sue parti , senza quindi alcuna riserva . 
Per quanto riguarda il popolo palestinese dissi in Parlamento a più riprese e già il 3 ottobre 1970 , che il fattore palestinese è diventato per il corso degli eventi un problema politico da cui non è possibile fare astrazione in una stabile sistemazione della zona . 
In realtà , contrariamente a quanto dicono alcuni che si illudono di trovare una via facile per risolvere i problemi difficili , i palestinesi non cercano dell’ assistenza ma una Patria . 
Si tratta quindi di tutelare i diritti nazionali del popolo palestinese , al quale non deve essere sottratta la possibilità di decidere del proprio destino . 
Il tema risulta assai arduo , ove si pensi che non è ancora definita una comune posizione del mondo arabo su questo punto e che dev’ essere contestualmente garantita l’ esistenza , l’ integrità e la sicurezza d’ Israele . 
Ma una tale difficoltà né ci esonera dallo sforzo urgente , di immaginare e di operare perché sia realizzata questa condizione essenziale della pace , né rende meno vigorosa l’ affermazione dei diritti del popolo palestinese . 
Accennando ad Israele desidero dire nettamente , perché so quanto questa preoccupazione sia presente , che Israele e gli Stati Arabi devono coesistere , convivere in confini sicuri e riconosciuti , vedere garantita la loro sicurezza come Stati indipendenti . 
È un segno della maturazione delle coscienze il fatto che nel mondo arabo , largamente , questa convinzione si sia fatta strada e si sia radicata , sicché esistono , proprio per questo , le condizioni per la pace ed anzi è offerta in tale circostanza un’ occasione che Israele non si deve lasciare sfuggire , consolidando un’ essenziale acquisizione politica . 
Una occasione che gli amici di Israele dovrebbero aiutare a non lasciare disperdere . 
Il riconoscimento e la certezza di poter vivere in frontiere sicure e riconosciute hanno certamente un prezzo . 
Quello che è richiesto dalla risoluzione 242 , quando dichiara la inammissibilità di acquisizioni territoriali ottenute con la forza e richiede che Israele si ritiri dai territori occupati . 
La risoluzione 2949 , adottata dall’ Assemblea generale l’ 8 dicembre 1972 e votata dall’ Italia insieme con altri 85 paesi , ribadisce questa posizione . 
A tale principio si è rifatta l’ Italia con la dichiarazione comune dei Nove del 6 novembre , ribadendo la necessità che si ponga termine alla occupazione israeliana dei territori conquistati con la guerra . 
Non abbiamo avuto dubbi sul carattere globale e non parziale , come qualcuno ha ritenuto , di questa indicazione . 
E se ne avessimo avuti , essi ci sarebbero stati tolti dalla violenta polemica che oppositori hanno rivolto contro il Governo italiano e gli altri europei in quella circostanza . 
Dalla illiceità dell’ acquisizione territoriale con la forza , illiceità che siamo stati chiamati più volte a confermare , deriva la necessità dell’ abbandono di tutti i territori occupati . 
Il negoziato attraverso il quale si attuano le risoluzioni , e che del resto è già in corso , non può costituire una pregiudiziale nei confronti del principio dell’ inaccettabilità delle acquisizioni territoriali . 
Bisogna riconoscere che nel contesto politico proprio del conflitto medio orientale , l’ abbandono dei territori occupati è condizione per la pace , la quale dev’ essere immaginata come frutto di un negoziato politico che affidi la sicurezza , certo essenziale , dello Stato d’ Israele , per oggi e per domani , più che a dati militari al consenso espresso nella forma del riconoscimento ed alle garanzie internazionali . 
Vorrei richiamare , a questo proposito , le dichiarazioni recenti del collega belga Van Elslande a proposito della comune posizione europea e che anche il Governo italiano ritiene appropriate . 
Per il Ministro belga le divergenze nella interpretazione della risoluzione 242 , derivanti dalle formulazioni francese e inglese della disposizione relativa al ritiro dai territori occupati , può essere superata con riguardo alla disposizione di principio che sancisce la inammissibilità dell’ acquisizione dei territori tramite la forza . 
Israele non ha dunque titolo a conservare i territori conquistati . 
Il Ministro belga ha aggiunto che il ritiro completo , salvo le minori rettifiche che le parti potranno concordare nel corso del negoziato , si effettuerà nel quadro dell’ accordo di pace , del quale pertanto esso non può essere una precondizione . 
Tutte le disposizioni della risoluzione 242 costituiscono un insieme che non si può dissociare . 
Queste posizioni sono realistiche , come tutto nella politica è assolutamente realistico . 
L’ assumere questa posizione non significa in nessun modo togliere forza al sentimento che , anche nei Paesi europei ed in Italia , pone nel nostro patrimonio di civiltà la conservazione dello Stato d’ Israele nella sua integrità . 
L’ Europa , avendo consapevolezza di alcuni giorni assai tristi della sua storia , sa bene , anche se questo riguarda lei sola , che la sopravvivenza dello Stato di Israele è anche un omaggio doveroso alle vittime della discriminazione razziale e della repressione nazista . 
Questo debito dev’ essere pagato . 
Ma agli amici d’ Israele compete di dire , nel contesto storico nel quale siamo , a che prezzo ed in qual modo la sicurezza d’ Israele può essere garantita . 
Israele non più fortezza assediata , ma elemento componente di un complesso geopolitico , nel quale la convivenza e la collaborazione potranno dare i migliori frutti per il bene delle popolazioni del Medio Oriente e per la pace nel mondo . 
Come ho avuto più volte occasione di rilevare , le relazioni tra l’ Italia ed il mondo arabo , come quelle tra l’ Europa e il mondo arabo , corrispondono ad una tradizione , obbediscono ad una ragione profonda , sono essenziali per l’ avvenire del nostro continente . 
Noi lo abbiamo detto senza attendere la crisi del petrolio ed abbiamo svolto una politica conseguente . 
Ci si stupisce talvolta che l’ Italia sostenga e consolidi vecchi legami di amicizia e di cooperazione e ne stringa di nuovi . 
In realtà noi siamo sempre nella nostra linea e ci sforziamo , in ispirito di mutua fiducia , di assicurare i rifornimenti di energia necessari alla nostra industria ed alla nostra vita civile . 
Il momento che attraversiamo mette in evidenza i nostri comportamenti . 
Ma c’ è semplicemente continuità nella nostra azione . 
Se oggi il Sottosegretario Bensi visita l’ Irak , desidero ricordare che , quale Ministro degli Esteri nella passata legislatura , curai il collegamento tra l’ Ente di Stato per il petrolio e quel Paese , assicurando già allora rifornimenti che oggi risultano accresciuti . 
E così per l’ Iran , nel quale farò prossimamente una breve visita , un collegamento in materia energetica è di antica data ed ha assunto , com’ è noto , un significato esemplare . 
Tutto ci fa ritenere che questo speciale legame potrà continuare ad approfondirsi . 
Per l’ Arabia Saudita io ho proseguito nella politica iniziata dal mio predecessore e che ha avuto una sanzione importante con la visita di S. M. Re Feisal in Italia . 
Recandomi a breve scadenza in Arabia Saudita , dove presiederò una riunione di Ambasciatori italiani nell’ Area del Medio Oriente , così come nel Kuwait , spero di potere sviluppare una ampia collaborazione economica che sia di mutuo vantaggio ed abbia la sua base in una piattaforma politica che numerosi incontri a diversi livelli sono andati realizzando . 
La cooperazione economica con l’ Egitto ed anche , benché in minor misura , con Siria , Giordania e Libano è una realtà antica e solida , suscettibile di ulteriori sviluppi . 
Con i Paesi del Magreb il contatto è naturalmente amichevole e sta per tradursi , al di là delle iniziative bilaterali , in un organico rapporto comunitario . 
L’ accordo con l’ Algeria per il gas , il quale coinvolge la Tunisia , fu oggetto di miei colloqui ad Algeri qualche anno fa ed è stato definito , anche per mia sollecitazione , dopo che io sono ritornato al Ministero degli Esteri . 
Perché mai , in un momento di emergenza , non dovremmo fare quel che abbiamo sempre fatto , almeno fin quando non vi sia un più vasto quadro europeo , nel quale , una volta che sia concretato , non avremmo certo alcuna difficoltà e remora ad inserirci ? 
Chi ci accusa , a torto , di non ricercare una intesa con i Paesi Arabi , produttori o no di petrolio , ha talvolta forse delle pregiudiziali , che renderebbero il dialogo impossibile . 
Respingo comunque l’ accusa di disinteresse o di inerzia , che in verità non esistono , e rivendico , più che il diritto , il dovere di disegnare il quadro politico appropriato , perché vitali interessi nazionali siano salvaguardati . 
Ho lasciato da ultimo la Libia sia per l’ importanza della collaborazione in atto sia per alcune difficoltà politiche che abbiamo incontrato in questi anni . 
Ebbene , queste difficoltà , nascenti dalle vicende della collettività italiana , della quale il Parlamento si è ripetutamente occupato , non hanno mai attenuato la nostra volontà , apertamente dichiarata , di superare ogni ostacolo che si frapponga ad una intesa di vasta portata , richiesta dalla vicinanza geografica , dalla complementarietà dei due Paesi , da una intuizione politica . 
Abbiamo accettato con assoluta correttezza , lealtà e fiducia di svolgere la nostra iniziativa e di fare la nostra parte . 
Un ampio campo di azione ci si schiude dinanzi . 
Noi guardiamo a questi sviluppi come ad una prospettiva accettabile ed utile e speriamo che si possa andare avanti insieme , Italia e Libia , e che una fiduciosa intesa tra noi , fondata sulla reciproca lealtà , abbia ragione di ogni momentaneo attrito , di ogni paralizzante incertezza . 
Il libero movimento dell’ opinione pubblica , proprio di un regime democratico occidentale com’ è il nostro , specie se esso si svolga com’ è augurabile , compostamente e con senso di responsabilità , non impedisce che il Governo , assumendo la sua responsabilità di sintesi e di guida , garantisca una linea politica , appunto , di amicizia e di collaborazione . 
Abbiamo espresso , come Governo , il nostro rammarico , quando atteggiamenti personali hanno potuto essere interpretati come una contraddizione all’ amicizia ed un ostacolo alla collaborazione . 
Abbiamo fatto presente come richieste in contrasto con il nostro ordinamento costituzionale ed i diritti che esso consacra siano inimmaginabili , mentre ogni utile chiarimento può essere realizzato nello spirito dell’ amicizia che ci unisce . 
Abbiamo dato atto della ferma smentita opposta dal Presidente Gheddafi a notizie di stampa che lo avrebbero voluto coinvolto nella esecrabile strage di Fiumicino . 
Smentita , del resto , collimante con il giudizio che avevamo dato , a ragione veduta , delle notizie del Times in una vicenda giornalistica , per il suo contenuto ed il tempo del suo manifestarsi , piuttosto difficile da definire . 
È importante , dunque , non far prevalere dubbi , reazioni emotive , i quali potrebbero fermarci nella strada che abbiamo cominciato a battere . 
Ritornando a temi più generali debbo dire che non si tratta solo di garantire le forniture di petrolio , ma di mettere in comune le nostre diverse risorse per una integrazione veramente efficace , la quale , per di più , assicurando il massimo vantaggio ai Paesi interessati direttamente , faccia pure posto a quelli in via di sviluppo , i quali devono partecipare alla comune prospettiva . 
La crisi del petrolio , già latente , ma esplosa in tutta la sua gravità in relazione con gli avvenimenti in Medio Oriente , pone a tutti problemi estremamente difficili , di quantità , di regolarità di flusso , di prezzo . 
Non si può pensare di risolverli da soli . 
L’ assicurare nella maggior misura possibile , anche mediante intese bilaterali con i Paesi produttori , i rifornimenti di cui disponevamo , è solo una parte della nostra doverosa iniziativa . 
Ove manchi un’ intesa in un quadro più largo , gli effetti sconvolgenti della penuria e dell’ alto costo dell’ energia ricadrebbero prima o poi su tutti ed in particolare sui più deboli . 
E si pensi poi ai riflessi monetari . 
Si riscopre a questo punto , nella sua vera dimensione , il significato dei rapporti , i quali debbono essere di autentica giustizia , tra Paesi industrializzati e Paesi in via di sviluppo , siano essi o no produttori di petrolio o di altre materie prime . 
Bisogna uscire dunque dalle enunciazioni di principio , da un’ arida impostazione meramente assistenziale , per promuovere una vera integrazione , la quale coinvolga non solo coloro che hanno più cose da reciprocamente concedersi , ricchezze energetiche e materie prime , tecnologia , capacità imprenditoriale , ma anche coloro che , avendo meno , talvolta poco o nulla , hanno pur diritto di beneficiare della solidarietà che la comune sensibilità democratica deve promuovere a livello mondiale e di avere la loro parte di ricchezza nella vita dell’ umanità . 
In questa esigenza di rifiutare l’ isolamento , si pone la necessità di un raccordo tra i Paesi industrializzati . 
Non si tratta di costruire un fronte antagonistico a quello dei produttori e , meno che mai , di tutelare i propri interessi , a scapito dei terzi indifesi . 
Si tratta di convogliare le energie e le risorse di cui disponiamo verso un punto di convergenza , mediante il quale trovare , senza alcuna soluzione di continuità , il giusto rapporto con tutte le altre componenti della vita economica internazionale . 
Si pensi , in particolare , alla ricerca coordinata di fonti alternative di energia , indispensabili alla nostra sopravvivenza ed egualmente necessarie per i Paesi produttori , le cui risorse non sono certo illimitate . 
È qui la base dell’ adesione alla conferenza di Washington , cui la Comunità europea parteciperà nel suo insieme con propri portavoce . 
Vi saremo anche noi , sulla base di quegl’ indirizzi , non discriminatori e non polemici , che ho poc’ anzi enunciato e che certo troveranno conferma nella piattaforma comune che la Cee definirà nella sessione a Bruxelles del 4 e 5 febbraio . 
In questa stessa esigenza di andare al di là di posizioni puramente nazionali , secondo quella che è la nostra vocazione , si collocano le molteplici iniziative in corso di definizione in sede comunitaria in materia di energia . 
Il Consiglio della Comunità Europea del 22 maggio 1973 riteneva si dovessero gettare le basi di una politica comunitaria nel settore dell’ energia con questi obiettivi : 
organizzazione del mercato comunitario dell’ energia , nuova impostazione dei rapporti tra Paesi consumatori e Paesi produttori , collaborazione tra Paesi consumatori . 
In quell’ occasione il Consiglio dette mandato alla Commissione di presentare proposte per una prima attuazione degli orientamenti per una politica energetica comune . 
Va sottolineato che sin da allora l’ Italia sostenne , in sede comunitaria , l’ esigenza di dare carattere prioritario all’ impostazione di nuovi rapporti di cooperazione economica con i Paesi produttori , anche in funzione di quel più attivo ruolo che la Comunità aspira ad assumere nello scacchiere mediterraneo . 
La ripresa delle ostilità nel Medio Oriente , con le limitazioni apportate alla produzione da alcuni Paesi , ha riproposto con carattere di urgenza all’ attenzione dei Governi europei il problema dei rifornimenti petroliferi che , peraltro , aveva già avuto preoccupanti manifestazioni con l’ interruzione delle trattative di Vienna tra i Paesi OPEC e le compagnie petrolifere multinazionali . 
Il Governo italiano , consapevole della complessità dei problemi energetici , richiese , sin dal 25 ottobre , che in sede CEE venisse avviata una discussione generale sulla intera politica petrolifera comunitaria che non si limitasse a considerarne solo gli aspetti commerciali , ma che affrontasse in modo speciale i problemi dell’ approvvigionamento . 
L’ orientamento italiano favorevole al riesame globale dei problemi energetici da parte della Comunità ha finito per essere condiviso dagli altri Paesi membri . 
Il Vertice di Copenaghen del 15 dicembre ha portato alla definizione di orientamenti e di impegni . 
Per quanto concerne specificamente il settore petrolifero è stata confermata l’ importanza che i Paesi CEE attribuiscono all’ avvio con i Paesi produttori di negoziati diretti a stabilire intese globali nel cui quadro siano garantiti all’ area comunitaria rifornimenti stabili a prezzi ragionevoli e siano assicurate ai Paesi produttori quelle forme di cooperazione economica che risultino le più idonee a favorirne lo sviluppo economico ed industriale . 
I Paesi membri si sono , inoltre , dichiarati disponibili ad avviare , in sede OCSE , una consultazione con gli altri Paesi consumatori ai fini di un esame congiunto dei mezzi più indicati per affrontare i problemi energetici a breve e a lungo termine . 
In questo quadro è intervenuta la decisione della CEE di rispondere positivamente all’ invito del Presidente Nixon , del quale ho detto innanzi e sempre con la riserva di una diretta iniziativa europea con i Paesi produttori dell’ Area mediterranea e del vicino Oriente , ai quali l’ Europa si sente legata da vincoli storici , culturali , economici e politici . 
Lo stesso Consiglio delle Comunità Europee riconosceva fra l’ altro la necessità di sviluppare le attività scientifiche e tecniche volte a promuovere nuove fonti di energia . 
In particolare esso adottava una risoluzione nella quale veniva posto l’ accento sulla esigenza che le industrie della Comunità si dotassero di una capacità di arricchimento dell’ uranio tale da consentire loro , almeno , di coprire una parte sostanziale e crescente dei fabbisogni della Comunità Europea . 
Come è noto , esistono attualmente due tecniche per l’ arricchimento dell’ uranio . 
L’ una , per diffusione gassosa , è patrocinata dalla Francia che fa parte , con l’ Italia , il Belgio , la Spagna e la Svezia della società EURODIF . 
L’ assemblea di tale società , in una riunione svoltasi a Parigi il 27 novembre 1973 , ha deciso , che si debba dare avvio alla costruzione in Europa di un impianto per l’ arricchimento dell’ uranio a diffusione gassosa . 
L’ altro procedimento , patrocinato dal Regno unito , dall’ Olanda e dalla Repubblica Federale Tedesca è fondato sull’ ultracentrifugazione . 
L’ Italia partecipa all’ Associazione di Studio che si propone di approfondire i vari problemi concernenti l’ arricchimento dell’ uranio col sistema dell’ ultracentrifugazione . 
Non esiste antitesi tra i due sistemi sopracitati . 
La stessa Commissione della CEE , nel riconoscere che essi possono coesistere , ne ha raccomandato la concertazione osservando che “ la diffusione gassosa è in grado di coprire già dall’ inizio del prossimo triennio un certo numero di fabbisogni , mentre l’ ultracentrifugazione sopporterebbe un contributo elastico a questa copertura ” . 
L’ Italia ritiene che sia nell’ interesse europeo favorire lo sviluppo di entrambi i procedimenti ed ha ripetutamente manifestato le proprie disponibilità a partecipare pienamente anche al programma di ultracentrifugazione avviato dai tre Paesi del cosiddetto gruppo di Almelo . 
Il Consiglio della Comunità del 23 novembre 1973 riconobbe anche la necessità di riconsiderare il ruolo che il carbone avrebbe potuto assumere nel futuro approvvigionamento energetico della Comunità . 
In tale occasione è stato riaffermato , con nuove modalità , il sistema di aiuti comunitari per i carboni da coke e il coke destinati all’ industria siderurgica della Comunità in vigore sin dal 1967 . 
Onorevoli Senatori , 
il discorso sul problema più grave di questo momento internazionale , il conflitto in Medio Oriente e la connessa crisi energetica a livello mondiale , ci riporta dunque all’ Europa , alla sua unità , alla sua iniziativa , alla sua funzione nel mondo . 
Questa solidarietà , del resto niente affatto chiusa in se stessa , è la nostra salvezza , la salvezza di ciascuno dei nostri Paesi . 
Ma essa è pure utile al mondo , al suo equilibrio , ad un’ efficace politica di distensione e di pace . 
Un tale equilibrio , non irrigidito nel semplice rapporto tra le due superpotenze , ma risultante da un’ appropriata diversità di centri di potere e di influenza , richiede una presenza unitaria dell’ Europa Occidentale . 
Ciò serve per gli altri non meno che per noi . 
Il ruolo degli Stati Uniti è in questo momento , per la pace in Medio Oriente , essenziale ed insostituibile . 
Non lo contesta la stessa Unione Sovietica né , per mille ragioni , noi penseremmo di contestarlo . 
Ma è pur vero che alla lunga il nostro contributo , oggi modesto , potrebbe essere utile e , forse , importante . 
Gli stessi Paesi Arabi ci hanno detto spesso e con particolare solennità e calore , a Copenaghen , che essi ritengono essenziale per raggiungere e soprattutto stabilizzare la pace una efficace presenza europea . 
Essi hanno affermato di comprendere che un indebolimento dell’ Europa per ragioni esterne complicherebbe ed irrigidirebbe il panorama internazionale e non gioverebbe alla loro causa . 
Noi speriamo , affrontando questa crisi con grande serenità e pazienza , che questo convincimento , e la consapevolezza di una sorte comune , illumini le decisioni e guidi i passi dei nostri Amici arabi . 
Ma questa vicenda , benché di essenziale importanza , è solo un aspetto del nostro divenire storico . 
La centralità ed urgenza dell’ Europa unita emergono da molteplici ragioni e si proiettano nel futuro . 
Bisogna dunque fare l’ Unione Europea . 
Conosciamo le speranze come le delusioni . 
Reagiamo alle occasioni perdute , alle difficoltà di comporre insieme i nostri interessi e le nostre volontà . 
Non mi presento perciò a voi con un ottimismo di maniera , che sarebbe , in questo frangente , del tutto ingiustificato . 
Solo vorrei distinguere i ritardi normali ed inevitabili , che non significano però una crisi della Comunità , da quegli eventi più gravi di fronte ai quali qualche volta ci fermiamo . 
Comunque non vale tanto polemizzare , quanto prendere e tenere l’ iniziativa . 
Il Vertice di Copenaghen non è stato un grande successo , ma non ha neppure registrato involuzioni , anzi è stata una conferma politica della volontà unitaria ed anche della sostanziale armonia tra i Nove . 
Forse la formula della improvvisazione non ha reso quanto ci si attendeva . 
Ma una rassegna dei grandi problemi del momento è stata compiuta senza registrare pericolosi contrasti . 
È stata così accettata l’ idea che di quando in quando , senza in nessun modo soppiantare le istituzioni comunitarie , una conferenza dei Presidenti raccolga le volontà politiche dei Nove Governi , per farle convergere in una direzione unitaria . 
Una volta salvaguardate le istanze proprie della Comunità , perché rifiutare un apporto politicamente così qualificato ? 
È un’ esperienza che potrebbe rivelarsi utile . 
Un altro vertice è previsto in maggio a Bonn . 
Staremo a vedere in quale contesto esso si collocherà e quali problemi vi saranno a qualificarlo . 
Intanto cerchiamo di accelerare il rapporto con il passaggio ad una vera Unione Europea e stiamo discutendo del modo come far partecipare , opportunamente armonizzate , le istituzioni della Comunità alla presentazione della futura Unione . 
Noi pensiamo che tutte le istituzioni debbano concorrere con un’ alta carica politica , ad un approfondito esame della situazione , per indicare insieme il cammino da percorrere . 
La concertazione in periodo di crisi , già prevista in precedenti atti dei Nove e divenuta di attualità a seguito degli avvenimenti mediorientali , è stata riconosciuta come una necessità essenziale . 
Naturalmente i massimi responsabili riuniti a Copenaghen non si sono soffermati sulle modalità di tale concertazione ed è stato convenuto che i Ministri degli Esteri , nel corso della loro prossima riunione – che avrà luogo in febbraio – decidano quali mezzi saranno impiegati allo scopo . 
Il problema investe essenzialmente due casi e cioè : 
1 ) in via continuativa studiare questioni suscettibili di condurre a situazioni critiche , per prevederle e definire orientamenti comuni per farvi fronte ; 
2 ) in un momento di crisi , pervenire rapidamente ad un atteggiamento comune . 
Si tratta di necessità che da tempo l’ Italia aveva prospettato e che si avviano così ad essere soddisfatte . 
Il Vertice di Copenaghen ha preso inoltre in campo comunitario una serie di direttive che confermano e completano quelle assunte alla riunione di Parigi dell’ ottobre 1972 . 
Tali direttive riguardano le misure che devono portare alla realizzazione dell’ Unione Economica e Monetaria , l’ attiva ricerca di una posizione comunitaria sulla riforma del sistema monetario internazionale , il rafforzamento del Fondo di cooperazione monetaria e , in generale , dell’ azione contro i movimenti speculativi di capitali . 
Già nel Consiglio dei Ministri finanziari che ha avuto luogo il 17 dicembre furono adottate talune decisioni ( quella relativa alla realizzazione di un più elevato grado di convergenza delle politiche economiche degli Stati membri ed il progetto di direttiva sulla stabilità , lo sviluppo ed il pieno impiego nella Comunità ) che si iscrivono nella linea del progresso dell’ Unione Economica e Monetaria . 
È stato concordato un insieme di disposizioni che prevedono riunioni mensili dei Ministri finanziari dei Nove Paesi membri per l’ esame dei problemi economico-monetari e per la verifica e l’ aggiornamento degli orientamenti di politica economica . 
L’ obiettivo da realizzare è il coordinamento e la progressiva convergenza delle politiche economiche degli Stati membri , senza i quali è illusorio sperare che vi possano essere progressi duraturi nel campo più strettamente monetario . 
Per realizzare tale obiettivo è necessario prevedere un incontro continuo dei maggiori responsabili della politica economica degli Stati membri . 
Non è stato possibile in quella sessione raggiungere invece un accordo sull’ avvio della messa in comune delle riserve degli Stati membri . 
È stato però deciso un sostanziale aumento del sostegno monetario a breve termine ed è stato stabilito di proseguire a livello tecnico l’ esame dei problemi connessi alla messa in comune delle riserve ( e non mancano neppure i problemi tecnici , a questo riguardo , a cominciare da quello della valutazione dell’ oro detenuto dalle banche centrali ) per consentire ai Ministri di deliberare sulla questione entro il prossimo giugno . 
La fluttuazione temporanea del franco francese , decisa negli scorsi giorni , pone in questo settore nuovi problemi che è però assolutamente necessario affrontare con spirito europeo e attraverso un più stretto coordinamento delle nostre economie . 
Una battuta d’ arresto – che dovrebbe avere carattere formale più che sostanziale – ha subito il passaggio ad una seconda tappa dell’ Unione Economica e Monetaria in relazione alle decisioni da prendere per la politica regionale . 
Il Vertice di Copenaghen aveva confermato l’ impegno di instaurare il Fondo di sviluppo regionale dal primo gennaio 1974 . 
Difficoltà emerse all’ ultima sessione del Consiglio dello scorso anno – e che riguardano essenzialmente l’ ammontare del Fondo – non hanno consentito di raggiungere un’ intesa su questo punto . 
Ne è seguito un ritardo tanto per il passaggio alla seconda tappa che per l’ attuazione dei primi provvedimenti decisi in materia energetica . 
La situazione è seria ma non crediamo vi sia da drammatizzare . 
Da tutti si è voluto sottolineare la volontà politica di andare avanti , malgrado le difficoltà contingenti , sulla via della integrazione europea . 
Non ho bisogno di sottolineare ora l’ importanza che da parte nostra si annette ad un rapido avvio di una consistente azione di politica regionale a livello comunitario ; 
si tratta della manifestazione di un tipo nuovo di solidarietà destinato a modificare gradualmente la natura dei rapporti intracomunitari . 
È questo l’ impegno assunto al Vertice di Parigi e confermato a quello di Copenaghen e che deve tradursi nella istituzione di un Fondo di sviluppo regionale dotato di mezzi adeguati ( e non simbolici ) ed in progressivo aumento . 
Ci rendiamo naturalmente conto delle difficoltà di quei Governi che , nell’ immediato , sembrano dover affrontare determinati sacrifici finanziari . 
Occorre però rendersi conto che la Comunità , con le sue attuali strutture istituzionali , potrà progredire in questa fase del suo sviluppo soltanto se i governi dei Paesi membri – ed i rispettivi Parlamenti – sapranno valutare con lungimiranza e fiducia nell’ avvenire dell’ Europa le decisioni che determinano , apparentemente , per questo o quel Paese membro , oneri che sembrano maggiori dei vantaggi immediati . 
Sugli altri punti del comunicato di Copenaghen che si riferiscono alla attività comunitaria in senso stretto – politica sociale , politica industriale , funzionamento delle istituzioni – i lavori sono in corso per darvi attuazione nei termini più brevi possibili . 
Il Governo italiano non mancherà di dare un contributo costruttivo all’ attuazione degli impegni assunti in ogni settore . 
Esso non mancherà in particolare di dare un contributo costruttivo anche per quanto riguarda lo sviluppo istituzionale della Comunità ed in primo luogo il rafforzamento dei poteri di bilancio del Parlamento europeo , quale avvio a quella più sostanziale riforma che dovrà comprendere l’ attribuzione di poteri legislativi al Parlamento , da eleggersi a suffragio universale . 
La volontà manifestata dai nove Paesi membri della CEE di procedere sulla via dell’ unità , introduce comunque un elemento nuovo nella situazione internazionale e nei rapporti tra Stati Uniti ed Europa . 
L’ America ha guardato sempre con simpatia e favore al nostro processo di unificazione . 
Non vi è , obiettivamente , nessuna ragione , perché questa simpatia e questo favore non debbano continuare . 
Certo un dato , come questo , di rilevante portata , pone dei problemi . 
E ad identificarli e risolverli ci siamo dedicati sia in sede Atlantica , sia in un diretto confronto tra i Nove della Comunità e gli Stati Uniti . 
Non è stato un discorso facile , ma nulla giustifica il pessimismo . 
Si tratta infatti di definire concretamente l’ identità europea , immaginandola compatibile con i vincoli di amicizia che ci legano agli Stati Uniti e di solidarietà che stringono i Paesi dell’ Alleanza Atlantica . 
La crisi in Medio Oriente , di fronte alla quale sono emerse , naturalmente , sensibilità diverse , ha reso più ardua , ma insieme più necessaria questa composizione di punti di vista diversi nel contesto di alcuni obiettivi comuni di estrema importanza e di permanente validità . 
Questo dialogo si è compiuto in occasione della sessione invernale dell’ Alleanza Atlantica ed a margine di essa . 
Il lavoro di redazione di alcuni documenti , i quali dovrebbero avere una non lontana e solenne sanzione , è stato ripreso in uno spirito costruttivo , che permette di accantonare risentimenti e polemiche , perché non sbarrino il cammino . 
In realtà Stati Uniti ed Europa hanno fondamentali intuizioni comuni ed una reciproca necessità che sospinge all’ intesa ed alla collaborazione . 
Così la sessione atlantica di Bruxelles ha riconfermato l’ importanza essenziale che si attribuisce all’ Alleanza e la funzione che essa è chiamata ad assolvere per la sicurezza , la distensione e la pace nel mondo . 
Non si tratta di espressioni convenzionali , ma di convinzioni meditate e profonde ; 
tanto più significative , poi , in quanto formulate alla luce di alcune divergenze di opinione e di alcune impressioni . 
Queste sono un dato reale al quale si deve far fronte con una franca ed intensa consultazione . 
Ma un dato reale emerge pure , di eccezionale rilievo , ed è la nostra comune volontà di restare insieme e di affrontare insieme la vasta gamma delle iniziative costruttive , alle quali ci siamo accinti , dalla Conferenza per la sicurezza e la cooperazione in Europa ai negoziati di Vienna che , avendo sullo sfondo i Salt , mirano ad una riduzione mutua e bilanciata delle forze militari in Europa . 
La prospettiva della distensione resta pienamente valida e , del resto , la stessa crisi medio orientale ne dimostra la necessità e l’ utilità . 
La nostra solidarietà con gli Stati Uniti , che riaffermiamo in questo momento e che vogliamo riferita non ai singoli Paesi , ma all’ Europa occidentale nel suo insieme , all’ Unione Europea , non è un ambito chiuso , ma il principio di un grande dialogo , al quale non vogliamo rinunciare . 
Al di là delle tensioni e difficoltà di questo momento eccezionale resta la prospettiva della pace e di una più giusta e feconda convivenza internazionale . 
[ Alla commissione Esteri della Camera dei Deputati , 28 febbraio 1974 ] 
Onorevoli Deputati , 
tra i fatti di rilievo della politica estera italiana , e sono qui per informarvene , annovero alcuni viaggi all’ estero ed alcune visite a Roma , svoltesi in quest’ ultimo periodo . 
Essi sono il segno di una iniziativa che , del resto , non è mai venuta meno , anche se i momenti di silenzio , un silenzio che prepara l’ azione , hanno potuto indurre taluno a parlare d’ inerzia . 
Ma noi non siamo mai stati inerti e ci siamo dedicati a tessere una trama di rapporti difficili e delicati , assai utili per il nostro Paese . 
Un problema fondamentale è dinanzi a noi , quello del rifornimento di prodotti petroliferi , apparsi pericolosamente carenti , mentre essi sono essenziali per il nostro sviluppo economico e la nostra vita civile . 
Si è detto che l’ Italia , come altri Paesi , si sia avventurata sul terreno dei rapporti bilaterali , i quali rischiano di determinare un clima di gara e di concorrere all’ aumento dei prezzi . 
In realtà , ponendo in essere contatti diretti con Paesi produttori ( ma non è certo questa l’ unica fonte di approvvigionamento ) , noi continuiamo una politica sempre praticata e che la stretta della crisi energetica , quanto meno , ci consiglia di non abbandonare . 
Del resto chi si è offerto , chi si poteva offrire di provvedere , su di un piano globale , alle nostre necessità ? 
Mentre è immaginabile e desiderabile che , mediante una vasta intesa tra i Paesi interessati , sia definito un quadro giuridico ed economico nel quale inserire le singole contrattazioni , appare fuori di una ragionevole possibilità che un organismo collettivo si assuma tutto intero il compito dell’ approvvigionamento e della distribuzione . 
Ma se si profilasse , almeno a livello europeo , una gestione comunitaria per quanto riguarda la acquisizione , secondo criteri di equità , dell’ energia , noi non esiteremmo un istante a rinunciare , nella misura in cui ci sia richiesto , ai nostri rapporti bilaterali , per inserirci in quelli multilaterali ai quali si fosse finalmente riusciti a dar vita . 
È da tempo infatti che noi chiediamo alla Comunità di porre in essere una propria politica energetica che il corso degli ultimi avvenimenti va dimostrando , ogni giorno di più , indispensabile . 
Mentre vi parlo è in corso a Ryad il negoziato tra gli enti petroliferi di Stato , dell’ Arabia Saudita e dell’ Italia , per accrescere le già ingenti forniture di greggio che pervengono da quel Paese amico . 
Le prospettive sono buone . 
L’ incontro con gli alti dirigenti saudiani , da S.M. Re Feisal al Ministro degli Esteri Saqqaf , è stato estremamente amichevole ed anche chiarificatore in ordine a voci e giudizi , di origine talvolta incerta , che anche in questo momento difficile hanno mirato a mettere in difficoltà l’ Italia , la quale gode invece nella penisola arabica di notevole prestigio ed è guardata con grande fiducia . 
E così posso confermare che , in occasione della gradita visita in Italia del Primo Ministro Libico Jallud , al nostro Paese è stato assicurato un quantitativo di petrolio dell’ ordine di 30 milioni di tonnellate con rilevante accrescimento delle forniture già provenienti dalla Libia . 
In altri Paesi non abbiamo posto , per l’ immediato , problemi di rifornimento ulteriore di greggio , ma di altre relazioni economiche interessanti per l’ Italia , la quale , già presente in quei mercati e talvolta con grande rilievo e con priorità temporale in confronto di altri Paesi , è chiamata con viva cordialità a mettere a disposizione in misura crescente la sua tecnologia e la sua capacità imprenditoriale e di lavoro per la politica di sviluppo che , mediante gli introiti del petrolio , viene perseguita con vigore in quell’ area . 
Ciò vale per l’ Iran come per l’ Arabia Saudita come per il Kuwait e la Libia mentre in particolare il Kuwait ed Abu Dhabi costituiscono centri finanziari ai quali dedicare la massima attenzione . 
Vorrei notare che la tendenza di questi Stati è di avere rapporti da Governo a Governo , non nel senso che tutto debba ( e possa ) essere fatto da essi , ma nel senso che sia il Governo italiano ad inquadrare , garantire e coordinare una multiforme collaborazione economica , reciprocamente vantaggiosa . 
In genere è stata perciò prevista la costituzione di commissioni miste , dirette ad alto livello politico , le quali hanno la responsabilità di studiare e realizzare i piani di cooperazione . 
È mio dovere dire qui che le prospettive sono buone , forse ottime ; 
se noi abbiamo , per le porte che ci sono state aperte , la possibilità di acquisire il petrolio in contropartita di interventi ed investimenti da realizzare nello Stato venditore o in altri in via di sviluppo ; 
se si dischiude la prospettiva di utilizzare , anche nel nostro Paese e per il nostro sviluppo , le grandi risorse finanziarie che si vanno raccogliendo negli Stati arabi produttori e non tutte spendibili utilmente in quell’ area ; 
ebbene tutto ciò è condizionato dalla nostra capacità di risposta , dalla rapidità , la precisione , l’ ordine , la genialità con i quali sapremo mobilitare le nostre risorse , per vincere nella competizione internazionale . 
Rilevanti possibilità ci sono dunque offerte , in uno dei momenti più difficili della nostra storia , per provvedere ai nostri bisogni . 
Sta a noi coglierle , non solo con una saggia condotta delle relazioni internazionali , ma anche con una politica che esalti la nostra capacità produttiva e ci permetta di affrontare la grande crisi che , per noi e non solo per noi , viene dalle mutate ragioni di scambio tra capacità trasformatrice ed energia e , in un quadro più ampio , capacità trasformatrice e materie prime essenziali alla produzione . 
Anche per la Libia c’ è lo stesso movimento nei due sensi – capacità energetica contro capacità tecnica nel senso più largo dell’ espressione ; 
lo stesso impegno da Governo a Governo . 
E parimenti , nel corso della visita ufficiale del Presidente Jallud , abbiamo riscontrato uno spirito amichevole , la consapevolezza dei vincoli profondi che la natura dei luoghi e la storia hanno creato tra i due popoli . 
A chi mi ha chiesto quando mi sono recato in Medio Oriente se io perseguissi obiettivi economici , se stessi compiendo un viaggio di affari , ho risposto di no. Ed egualmente avrei risposto a chi avesse chiesto al Presidente Rumor ed a me , se la visita del Primo Ministro Libico fosse tutta da legare alle vicende del petrolio ed alle necessità della nostra economia . 
Il nostro intento è essenzialmente politico e del resto è sempre la politica che regge l’ economia e ne rende possibile lo sviluppo in fecondi rapporti d’ interdipendenza . 
Non a caso ho iniziato il mio giro dal Cairo , dove il contatto , pur in presenza d’ intense relazioni economiche , destinate a crescere nel prossimo avvenire , era appunto di natura squisitamente politica . 
L’ Egitto ha una posizione tutta particolare nel mondo arabo ; 
è un Paese coinvolto nella guerra in misura corrispondente al suo peso demografico , economico e politico ; 
è quello che è andato alla Conferenza di Ginevra con una decisione che non è esagerato definire storica ed ha realizzato il disimpegno militare sul fronte del Sinai , primo passo essenziale sulla via della pace . 
Con il Ministro degli Esteri Fahmi mi sono intrattenuto come con un vecchio amico , discutendo con lui soprattutto della situazione medio-orientale e delle prospettive di pace . 
Del resto il contatto è stato amichevole ovunque , pieno di calore umano e di schietto apprezzamento verso l’ Italia . 
Perché viaggio politico dunque ? 
Perché non abbiamo atteso la crisi del petrolio , come a qualche altro è , del resto comprensibilmente , accaduto , per scoprire questa area alla quale siamo stati sempre legati e siamo legati in forme molteplici , che lasciano un segno visibile e incancellabile . 
Ebbene l’ area mediterranea , la penisola arabica e l’ Iran sono un insieme essenziale all’ Italia ed all’ Europa , e , tra l’ altro , un ponte verso l’ Africa , così come posso dire che l’ Italia e l’ Europa sono considerate naturali associati , facili ad avvicinare , sicuri nel rapporto , complementari nell’ economia . 
Questa è la realtà delle cose , che noi non potremmo violentare senza grave danno nostro e degli altri e senza compromettere l’ equilibrio , la serenità ed il pacifico sviluppo di tutti i nostri popoli . 
Io non vorrei dire ora se all’ Europa spetti un ruolo mondiale ovvero uno regionale , secondo i termini di una polemica che non si è ancora chiusa . 
Ma sono certo che il suo compito regionale , proprio in quest’ area a noi , in ogni senso , vicina , esiste ed è di grande importanza . 
Assolverlo è , obiettivamente , doveroso ed utile , ma può anche dischiuderci , per la importanza dei Paesi in gioco e delle loro risorse ( non dico solo quelle economiche ) , prospettive più vaste , una partecipazione autorevole a quel concerto mondiale basato su molteplici poli di influenza che sarà probabilmente l’ assetto internazionale di domani , nel quale dovremmo collocarci insieme con i Paesi con i quali siamo chiamati ad integrare possibilità in ogni campo . 
L’ idea di un siffatto collegamento con l’ Europa unita ( nel quale non va dimenticata la Turchia ) trovava nei miei interlocutori rispondenza rapida e convinta . 
E quando io facevo , come ho sempre tenuto a fare , riferimento all’ Europa , la reazione era di simpatia . 
Si attende dunque un intervento dell’ Europa , economico e politico ; 
un intervento significativo nel contesto caratterizzato dalle due superpotenze , entrambe nell’ area con una funzione del resto insostituibile e riconosciuta . 
Ma ciò non basta ed ha bisogno , per così dire , di un’ altra presenza . 
C’ è dunque per l’ Europa un posto previlegiato . 
Per parte mia ho espresso il mio sentimento , che voi ben conoscete , e la fiducia che una partecipazione dell’ Europa vi sarà ed avrà una influenza benefica . 
Spero di non essermi sbagliato in questa indicazione e previsione , come si potrebbe temere guardando ai ritardi ed a talune disarmonie nella costruzione dell’ Europa . 
Spero che sia più forte la forza delle cose , per l’ Europa come per l’ Italia , che prevalgano cioè sulle componenti disgregatrici quelle unitarie , capaci di sviluppare e valorizzare al massimo le energie e capacità creative presenti nel nostro sistema . 
Per quanto riguarda più propriamente gli aspetti politici di questi problemi , vorrei dedicare qualche istante alla Libia . 
La visita che il Primo Ministro Libico ha compiuto in questi giorni in Italia , sarebbe apparsa impensabile qualche anno fa e probabilmente anche più di recente . 
Difficoltà non sono mancate . 
Eppure la realtà dei reciproci interessi e vincoli , strettamente intrecciati , e la consapevolezza di non poter essere , per mille ragioni , non dico ostili , ma neppure indifferenti l’ una all’ altra , hanno condotto Italia e Libia ad una fiduciosa intesa e ad una crescente collaborazione . 
Credo che oggi siamo insieme , quali dobbiamo essere per imperative ragioni . 
E poiché la vocazione panaraba non appare , in Libia come altrove , in contraddizione con la spinta verso l’ Europa , assistiamo oggi ad un periplo europeo del Presidente Jallud , dal quale , se non fosse stato per la consapevolezza del Governo , avremmo rischiato di essere esclusi per una malintesa tutela degli interessi nazionali , mentre ora vi siamo dentro , ed in posizione centrale . 
Mi compiaccio che l’ opinione pubblica , vincendo la tentazione del risentimento , abbia accolto con attenzione e rispetto questa visita . 
Il Presidente Jallud ha portato in Italia la forza e l’ impeto della sua giovinezza . 
È l’ impazienza comprensibile di chi vuole sottrarre il suo paese all’ arretratezza e cambiare le cose . 
Noi seconderemo il Governo libico nel suo sforzo , favorito dalla ricchezza dovuta al petrolio . 
Io penso che abbiamo posto le condizioni per camminare insieme e che dobbiamo percorrere un lungo tratto di strada . 
Nel complesso panorama , sul quale ci siamo fin qui soffermati , vi sono le nubi del conflitto , ancora non risolto in Medio Oriente . 
È evidente che la pace condiziona il pieno sviluppo delle iniziative alle quali ho fatto cenno , le quali dovrebbero esprimersi in un accordo euro-arabo . 
E poi la pace e la giustizia , quella giustizia che la renda ragionevole e durevole , hanno un valore per se stesse e come tali debbono essere perseguite , a prescindere dal comodo o dallo scomodo cha da questa o quella situazione ci possano derivare . 
In questo senso l’ Italia si è sempre comportata con un atteggiamento amichevole che mira a sospingere le parti verso un’ intesa storicamente ineluttabile . 
Ma questa pace ha un costo , il quale è indicato nell’ equilibrato insieme della risoluzione 242 del Consiglio di Sicurezza del 1967 . 
Esso è per Israele il ritiro da tutti i territori occupati , desumibile con chiarezza dal principio , più volte affermato , dell’ inammissibilità dell’ acquisizione dei territori mediante la forza e per la parte araba , come del resto va ormai avvenendo , il riconoscimento dell’ esistenza d’ Israele nella sua integrità . 
Ed è questo un punto , per molte ragioni , essenziale per noi . 
Su questa base , reciproche garanzie di sicurezza possono e debbono essere date anche con il presidio di garanzie internazionali . 
All’ auspicato assetto si può pervenire attraverso un negoziato , implicito nella 242 ed esplicito nella 338 dell’ autunno scorso , sempre del Consiglio di Sicurezza , un negoziato nel quale resta determinante la concorde volontà delle parti . 
Se questo è il costo ( e comprendiamo quanto , per l’ uno o l’ altro , possa essere amaro pagarlo ) , è invece esaltante una prospettiva di pace , che sia vera pace cioè , e non tregua tra due guerre . 
Una vera pace sottrarrebbe Israele all’ infelice condizione di essere una potente fortezza assediata da un avversario sempre più numeroso , più armato , più preparato , più deciso e gli dischiuderebbe la possibilità di un dialogo importante con un mondo non più ostile . 
Ma essa sottrarrebbe anche il mondo arabo alla maledizione di una guerra senza fine , che distrae rilevanti risorse tecniche , intellettuali e morali dai grandi impegni dello sviluppo e dalla presenza nella politica mondiale . 
Quello , dunque , a cui si è chiamati a rinunciare è meno di quello che , alla fine , si trova . 
La nostra posizione politica non è improvvisata né poco meditata . 
Lo spiegai al Senato ed a quei chiarimenti ed a quelle indicazioni ancor oggi mi rifaccio . 
Ne informai compiutamente , con rispetto , l’ Ambasciatore israeliano . 
Nell’ attuale contesto storico la pace è condizionata dal riassetto territoriale richiesto dalla 242 e dal riconoscimento dei diritti nazionali del popolo palestinese . 
Noi auguriamo successo alla duttile ed intelligente azione mediatrice condotta dal Segretario di Stato Kissinger e speriamo nel disimpegno sul Golan , come già nel Sinai . 
La via della pace è lunga ed irta di difficoltà . 
Ma bisogna pure cominciare a percorrerla e questo ci sembra il modo giusto . 
Molti accenni , che ho fatto fin qui , richiamano , Onorevoli Colleghi , alla crisi dell’ energia , la quale domina questo momento storico e condiziona , in modo sensibile , gli sviluppi della politica internazionale . 
Questa crisi non è stata determinata in tutto e per tutto dalla nuova guerra in Medio Oriente , ma è stata certo anticipata e resa acuta dalla grave tensione in quell’ area e dal confronto arabo-israeliano , che ha portato ad utilizzare anche l’ arma del petrolio . 
Ma questo fatto non sarebbe stato così sentito , se non si fosse collocato in un quadro di penuria delle fonti energetiche , specie se raffrontate alla eccezionale crescita dei bisogni relativi allo sviluppo economico ed all’ innalzamento del livello civile dei popoli . 
Ma c’ è qualche cosa di più . 
A lato della guerra , che ha suggerito l’ adozione di questo strumento di pressione , viene in evidenza un altro , più importante e più durevole , motivo di crisi . 
È la volontà dei Paesi in via di sviluppo , possessori di un così prezioso fattore condizionante dell’ economia e , del resto , ricchi in generale di materie prime , di far pesare di più , per realizzare il proprio progresso , quello che è il loro peculiare apporto alla produzione dei beni dei quali il mondo ha bisogno crescente . 
Solo in questa luce si coglie la vera dimensione del fenomeno dinanzi al quale ci troviamo e che rappresenta una svolta assai significativa nel confronto tra paesi ricchi e paesi poveri e , per essere realistici , nel confronto fra paesi ricchi , ma potenzialmente poveri , e paesi poveri , ma sostanzialmente ricchi . 
Noi dobbiamo essere quindi consapevoli della nostra fragilità , ove non intervenga quella integrazione che fa confluire diversi fattori produttivi , tutti apprezzati secondo giustizia , verso un obiettivo unitario . 
E comprendiamo che chi è consapevole di detenere un elemento essenziale per la ricchezza del mondo , punti decisamente al proprio avanzamento , lo persegua mediante l’ apporto di fattori scientifici , tecnici ed organizzativi ed esiga che la propria parte per il benessere dell’ umanità sia valutata con un metro oggettivo . 
Così la crisi dell’ energia , occasionata dalla guerra in Medio Oriente , tende a trasformarsi da embargo in politica dei prezzi , stabilendo , con una comprensibile , anche se gravosa , decisione unilaterale , un nuovo assetto critico , un nuovo equilibrio instabile nell’ economia ( e quindi anche nella politica ) mondiale . 
Il nuovo assetto colpisce soprattutto i più deboli e noi siamo da questo punto di vista , per la nostra pressoché completa dipendenza dall’ esterno , tra i più deboli . 
Di fronte a queste cose bisogna collocarsi in una posizione di realismo e ragionevolezza . 
La politica verso i Paesi in via di sviluppo deve fatalmente passare dalla fase declamatoria o meramente ( e modestamente ) assistenziale ad una fase concreta , cui si addice la durezza che è propria dei fatti politici significativi . 
Siamo posti di fronte ad una svolta , ad una sfida ad ottenere di più dalla nostra capacità tecnologica e produttiva , e siamo , in qualche misura , impreparati . 
Si può ritenere che il balzo dei prezzi , contrastato apertamente da parte saudiana , sia stato troppo alto e troppo improvviso , senza quel minimo di flessibilità , che avrebbe consentito un meno disagevole adattamento della economia mondiale alle nuove condizioni . 
Si possono certo segnalare gli effetti , rovinosi per tutti , specie per i Paesi in via di sviluppo che siano solo consumatori , derivanti dalla difficoltà di aggiustamento dell’ economia mondiale e dallo sconvolgimento delle bilance dei pagamenti . 
Non si può negare però che ci sia stato posto dinanzi un problema di giustizia e che esso debba essere risolto , non con egoismo , ma appunto con spirito di equità , con una valutazione obiettiva di tutti gli elementi in gioco e del loro peso specifico . 
Pensare che possa essere trovata una giusta ragione di scambio , in un franco dialogo fra tutte le parti interessate , è ragionevole . 
Pensare che si torni indietro , che si rinunzi a far valere in maggior misura materie prime ed energia è irrealistico e , in fondo , non equo . 
Un più alto livello di giustizia internazionale costerà di più ai Paesi industrializzati e condurrà forse a rallentare il loro progresso per consentire il progresso degli altri . 
Ma questo è un prezzo che si deve pagare uscendo dalla fase retorica e passando alla fase politica dei rapporti con i Paesi in via di sviluppo . 
È naturale però che noi facciamo il possibile , per non essere travolti con danno di tutti , oltreché nostro , e che ci adoperiamo per promuovere un incontro con i Paesi produttori e quelli non pienamente sviluppati , un incontro che dia luogo ad una vasta intesa giusta ed utile . 
Ecco perché abbiamo considerato con simpatia , e votato in conseguenza , la proposta algerina di una conferenza mondiale delle Nazioni Unite sulle materie prime , anche ricordando l’ analoga , ma più ristretta , iniziativa francese per una conferenza mondiale dell’ energia . 
Abbiamo avuto ed abbiamo ben chiara la meta finale . 
Non abbiamo mai preteso , e sarebbe stato , oltreché iniquo , impossibile , di risolvere il problema dei reciproci rapporti e scambi giocando solo sul nostro tavolo . 
Conosciamo bene peraltro quanto sia difficile far convergere posizioni diverse e come convenga preparare gli incontri più impegnativi con appropriati scambi di vedute ed attente valutazioni . 
In questo spirito noi abbiamo partecipato alla Conferenza di Washington sul problema dell’ energia . 
Non abbiamo inteso , per questo , decidere per nostro conto e neppure costituire un fronte dei Paesi industrializzati da contrapporre a quello dei Paesi produttori . 
Abbiamo dichiarato di volere un incontro con i produttori , nel più breve tempo possibile , e di volerci andare preparati . 
La consapevolezza dei problemi non vuol dire spirito di parte . 
E lo spirito di parte è stato escluso a Washington , dove in sostanza si è avuta una prima fase del complesso processo che dovrà portare ad un riassetto , a più alto livello , dell’ economia mondiale . 
So bene che vi sono state incomprensione e reazioni emotive , del resto assai più moderate di quanto non si potesse temere nella tensione del momento . 
A parte il fatto che a Washington è , in misura rilevante , la chiave per risolvere il problema della pace in Medio Oriente , si rifletta , per comprendere le ragioni della nostra adesione , da un lato all’ importanza decisiva che ha per noi la solidarietà economico-finanziaria che può svilupparsi a partire da quell’ incontro ; 
dall’ altro , alla possibilità che è offerta largamente a noi , come ad altri , di beneficiare delle conoscenze tecniche e scientifiche , americane in primo luogo e poi di altri Paesi , per la ricerca di fonti di energia alternative e per la migliore utilizzazione di quelle esistenti . 
La Conferenza di Washington ha preso coscienza della gravità della crisi energetica con le sue molteplici implicazioni , ha previsto forme di collaborazione per fronteggiare i pericoli della situazione utilizzando , solo che sia possibile , organizzazioni internazionali esistenti come l’ OCSE ed il Fondo Monetario Internazionale ; 
ha dato vita ad un comitato che segua , nel loro insieme , le varie forme di cooperazione previste e concorra alla preparazione al più presto possibile di un incontro con i Paesi produttori . 
In una prospettiva di più ampio respiro è stato espresso il favore per una conferenza mondiale . 
Questa la linea della Conferenza , nelle quale , insieme con altri Paesi , abbiamo cercato di far valere le nostre idee , di rendere cioè bene evidente che l’ utile contatto tra Paesi amici , che si trovano dinanzi agli stessi gravi problemi , non è fine a se stesso , non costituisce una linea di arroccamento nei confronti dei Paesi produttori , non tende ad accrescere , per uno scontro decisivo , la nostra forza negoziale . 
Queste cose debbono essere , non solo vere , ma credibili . 
Di queste idee v’ è un segno visibile nel comunicato ; 
e ciò è frutto della solidarietà europea , nella misura nella quale ha potuto esprimersi , e della comprensione americana per le nostre esigenze . 
La Conferenza ha registrato però un fatto per il quale esprimo ancora oggi il mio rammarico , e cioè la dissociazione della Francia per quanto riguarda alcuni punti , di rilevante importanza , del comunicato conclusivo . 
Il punto di dissenso , che peraltro non ha avuto punte drammatiche e non ha turbato l’ atmosfera della Conferenza , riguarda essenzialmente il seguito da darvi . 
La Conferenza , per la Francia , avrebbe dovuto completamente esaurirsi , lasciando svolgere in altre sedi , e segnatamente nell’ OCSE , il lavoro che era stato ritenuto necessario . 
Come ho detto , invece , pur dando ampio spazio alle collaborazioni nelle sedi internazionali esistenti e pur puntando ad un rapido incontro con i Paesi produttori , si è ritenuto fosse conveniente mantenere un contatto in vista di quell’ obiettivo e naturalmente solo sin quando non sarà indetta la Conferenza con i paesi produttori . 
La tesi francese era dunque una tesi mondialista portata alle più rigorose conseguenze . 
La tesi dei dodici era di mantenere un contatto tra loro per preparare altre più vaste iniziative ed assicurarne il successo . 
Il rapido esaurimento della fase di Washington avrebbe dovuto , a giudizio dei francesi , in certo senso , spersonalizzare l’ incontro di Washington per renderlo più accetto ai Paesi produttori . 
Naturalmente si può caricare l’ atteggiamento francese di più profonde ragioni , come si può attribuire all’ orientamento di altri Governi il significato di una battuta d’ arresto nella piena affermazione dell’ identità europea . 
Siffatte colorazioni sono però arbitrarie ed eccessive . 
Indubbiamente una divergenza si è verificata e la Comunità , partita per Washington con un mandato unitario , non è riuscita a tener ferma una posizione comune dei nove . 
E di tutto questo ci rammarichiamo , specie noi che , sia come stato d’ animo , sia come iniziativa politica , ci siamo ben guardati dal lasciare andare la Francia per una strada diversa da quella degli altri . 
Non siamo riusciti a tanto e forse , data la situazione , non potevamo riuscire . 
Ma , pur senza volere sottovalutare questa disparità di posizioni , crediamo che non si debba in modo esasperato considerare questo come un fatto di divisione , destinato a pesare lungamente sui rapporti tra gli europei e degli europei con gli americani . 
Per quanto riguarda l’ Europa , possiamo registrare dati positivi come il moderato successo del Vertice di Copenaghen ed il progresso nella cooperazione politica fino alla dichiarazione comune del 6 novembre sul Medio Oriente ; 
e dati negativi , come la crisi dell’ unione economica e monetaria , l’ impossibilità , fino ad ora , di dar vita ad una politica energetica comune , le difficoltà incontrate nella definizione della politica regionale . 
Si comprende che il Ministro degli Esteri belga e , di più , la Commissione , abbiano chiesto un riesame della situazione , un chiarimento sui propositi dei nove governi . 
Il vento che soffia così forte sul mondo non poteva lasciare indenne la costruzione comunitaria . 
La divergenza con la Francia getta un’ ombra sulle nostre speranze . 
Il lavoro al quale ci si accinge per redigere il rapporto sull’ Unione europea , da realizzare entro l’ 80 , potrebbe esserne forse influenzato più che non possa esserlo la normale attività comunitaria . 
Sono naturalmente ben lontano dall’ indicare delle responsabilità dell’ uno o dell’ altro . 
Constato che il processo di sviluppo , il quale significa crescente integrazione economica e avviamento all’ unione politica , viene toccato per un complesso di fattori , proprio quando l’ unità è più necessaria che mai e significa la sola via di salvezza per ciascuno di noi . 
Ma , proprio per queste ragioni , non ci si deve scoraggiare per le circostanze avverse , ma trarre dalle difficoltà la forza per risalire la china ed andare avanti . 
Vorrei ricordare la piena compatibilità di una vera identità europea con un’ intesa e una collaborazione con gli Stati Uniti . 
Lo abbiamo concordemente riconosciuto nella sessione della NATO del dicembre scorso , convinti , come siamo tutti , che la sicurezza , per quanto riguarda la nostra difesa , si traduce in reale capacità di iniziativa per la distensione , la cooperazione , la pace . 
Noi siamo , come sempre , comunitari . 
Siamo per l’ unità , economica e politica , dell’ Europa e , nella misura nella quale riteniamo essenziali un’ intesa ed una collaborazione con gli Stati Uniti , crediamo che una vera identità europea possa dare a questo amichevole rapporto un suo giusto equilibrio . 
Il dialogo Stati Uniti - Europa Unita può svolgersi dunque in termini veramente costruttivi . 
Vogliamo l’ unione europea , anche perché essa ci permette di avere ottime e dignitose relazioni con il nostro maggiore alleato . 
Dobbiamo dunque continuare nel nostro lavoro , in favorevole svolgimento , per stabilire il modo delle relazioni con l’ America , da sancire solennemente ad una scadenza il più possibile ravvicinata . 
Il vincolo di alleanza con gli Stati Uniti non è assolutamente in discussione . 
Lo abbiamo concordemente riconosciuto nella sessione della NATO del dicembre scorso , convinti , come siamo tutti , che la sicurezza , per quanto riguarda la nostra difesa , si traduce in reale capacità di iniziativa per la distensione , la cooperazione , la pace . 
Di cooperazione e di pace abbiamo appunto parlato con il Ministro degli Esteri e membro del Presidium dell’ URSS , Andrej Gromiko , in occasione della visita ufficiale che egli ha compiuto , quale gradito ospite dell’ Italia , nei giorni scorsi . 
Egli rappresenta l’ altro centro di potere e d’ influenza a livello mondiale , sul quale ricadono enormi responsabilità . 
È significativo che nella più grave crisi in atto , quella del Medio Oriente , l’ Unione Sovietica abbia assunto un atteggiamento equilibrato e costruttivo , tale da favorire prospettive di reale pacificazione . 
Ed io sono stato lieto di rilevarlo nel corso dei colloqui caratterizzati da realismo , moderazione e spirito positivo . 
Tutti i grandi temi della politica internazionale sono stati passati in rassegna , mentre è stato rilevato l’ ottimo andamento delle relazioni bilaterali e della cooperazione economica , suscettibili entrambe di significativi sviluppi . 
Ci siamo , in particolare , soffermati sulla Conferenza , in svolgimento a Ginevra , per la sicurezza e la cooperazione in Europa . 
Storico traguardo , quest’ ultimo , di una lunga vicenda di politica internazionale , che ha visto gli importanti accordi della Germania federale con l’ Est europeo , e lo svilupparsi di nuovi rapporti tra Est ed Ovest destinati a fondarsi sempre più nella fiducia . 
Alleanza atlantica ed Unione Europea si sono messe , senza alcuna riserva , su questa strada , intrecciando un dialogo che , senza rinuncia alle rispettive posizioni , dovrebbe portare lontano . 
La Conferenza europea è l’ espressione di questa nuova situazione politica , che la sua felice conclusione potrà consolidare e rendere , per così dire , irreversibile . 
A conseguire questo successo siamo dunque tutti impegnati , specie nel momento nel quale ci accingiamo a compiere una valutazione d’ insieme , una sintesi politica , che tragga opportune direttive dal complesso delle riflessioni e dai confronti che con tanta larghezza e serietà si sono avuti sin qui . 
Certo c’ è una diversità di concezione tra Paesi con diversi regimi economici , sociali e politici e la diversità è stata in certo modo sottolineata dalla recentissima vicenda di un grande scrittore sovietico . 
Ma di fronte all’ imponenza dei problemi , di fronte all’ importanza del traguardo di pace verso cui muoviamo , dalla diversità possono trarsi indicazioni positive ed evolutive , che conducano , mano a mano , magari attraverso altri incontri , a quel nuovo assetto intereuropeo fondato più sulla fiducia che sul potere e caratterizzato perciò non tanto da intese dei Governi , quanto dallo spontaneo ed efficace contatto dei popoli . 
Questo discorso aveva come sfondo la discussione sui Salt , la Conferenza di Vienna per la riduzione bilanciata delle forze , i dibattiti sul disarmo alle Nazioni Unite . 
Un imponente lavoro che ogni uomo di buona volontà non può che augurarsi sia coronato dal successo . 
Ed in questa atmosfera è significativo il fatto che il Ministro Gromiko mi abbia chiesto , ascoltando con attenzione e deferenza , le mie valutazioni sulla Unificazione europea come un dato che deve essere preso in considerazione ed in relazione al quale sembra possibile ed auspicato anche un contatto CEE e COMECON . 
Ragioni di tempo non mi permettono di soffermarmi su altri aspetti della nostra politica e di guardare ad altri Continenti . 
E tuttavia essi non sono dimenticati . 
Non è dimenticata l’ Africa , che è coinvolta , in vario modo , nel rapporto euro-arabo e nelle molteplici iniziative della Comunità . 
Non è dimenticata l’ Asia , alla quale spero di dedicare a non lontana scadenza una particolare attenzione . 
Non è dimenticata l’ America latina della quale un prestigioso esponente , il Presidente degli Stati Uniti del Messico Echeverria , ha in questo intenso periodo visitato l’ Italia nello spirito della tradizionale e viva amicizia che lega i due Paesi . 
Per il Vietnam vorrei solo dire che , contrariamente alle nostre aspettative , la pace non si è realizzata , ma è restata ancora una speranza , forse una debole speranza . 
Per quanto starà in noi , nulla sarà trascurato perché sia riattivato quel processo di pacificazione che con enorme sollievo avevamo intravisto dopo gli accordi di Parigi . 
Onorevoli Deputati , 
quel che vi ho riferito , riguarda meno di un mese delle vicende internazionali . 
Un mese intenso di presenza e d’ iniziativa da parte nostra . 
Vi sono delle luci , ma anche molte ombre . 
Lo sappiamo . 
Siamo di fronte a difficoltà che appaiono quasi insormontabili . 
La nostra responsabilità è grande . 
Ci muoviamo con prudenza , ma anche con impegno , per tutelare i nostri interessi , difendibili , del resto , solo nel contesto della cooperazione internazionale , per consolidare i vincoli di amicizia e di alleanza tra popoli vicini e legati da un comune destino , per affermare in questa difficile fase di transizione , i valori della giustizia e della democrazia internazionale , per fare , anche utilizzando a tal fine l’ Unione Europea , del nostro , che è ancora oggi il punto critico delle vicende del mondo , un Continente di pace . 
[ Alla commissione Esteri della Camera dei Deputati , 1° agosto 1974 ] 
Onorevoli Colleghi , 
avevo sperato che questa mia rassegna sugli ultimi avvenimenti internazionali potesse essere caratterizzata da maggiore serenità che non sia avvenuta per quella precedente , incentrata intorno alla questione medio-orientale . 
Ora , mentre passi significativi sono stati fatti sulla via del pacifico componimento del conflitto arabo-israeliano , una nuova e pericolosa crisi è scoppiata in quella stessa travagliata regione . 
Il colpo di Stato , maturato nel clima di avventura proprio di regimi illiberali ed effettuato a Cipro il 15 luglio dalla Guardia Nazionale cipriota , ha tra l’ altro provocato l’ intervento militare turco . 
Sono comprensibili l’ emozione e la viva preoccupazione del Governo e del popolo italiano . 
Siamo infatti ben consapevoli sia delle inammissibili violazioni compiute per quanto riguarda l’ ordine istituzionale e democratico , sia delle implicazioni sul piano internazionale e su quello della convivenza delle comunità greca e turca dell’ isola . 
Ora questa crisi ci tocca sotto diversi aspetti : 
come appartenenti all’ ONU , in quanto essa mette in pericolo la pace ; 
come associati alla NATO , minacciata dalla drammatica rottura tra due Paesi dell’ Alleanza ; 
come membri della Comunità Economica Europea , perché concerne Stati ad essa legati ; 
ed infine perché l’ Italia è naturalmente interessata alla sicurezza e pacifica cooperazione nel Mediterraneo . 
Ci siamo pertanto adoperati per iniziative dirette alla soluzione della crisi in tutte queste sedi e per le vie bilaterali . 
Lo stesso 15 luglio sono state impartite istruzioni ai nostri Ambasciatori ad Ankara e ad Atene di compiere un passo presso i rispettivi Governi di accreditamento . 
Essi sono stati ripetuti nei giorni successivi , secondo lo sviluppo degli avvenimenti . 
Note diramate alla stampa dalla Farnesina il 17 e il 20 luglio chiarivano come il Governo italiano ritenesse essenziale salvaguardare l’ indipendenza di Cipro e ripristinarvi l’ ordine costituzionale e democratico . 
A tali fondamentali indirizzi si è ispirata la nostra azione in sede Nato come in quella comunitaria . 
Abbiamo così efficacemente contribuito a concordare a nove , il 16 luglio , una posizione comune – immediatamente portata a conoscenza dei Governi greco e turco – nella quale si riafferma appunto la necessità di salvaguardare l’ indipendenza di Cipro e si condanna ogni intervento o ingerenza suscettibili di metterla in discussione . 
I Nove hanno poi , nella giornata del 20 , effettuato un ulteriore passo ad Ankara e ad Atene , per indurle ad accettare una riunione tra Gran Bretagna , Grecia e Turchia , le tre Potenze , cioè , internazionalmente garanti ; 
riunione diretta a superare la grave crisi . 
Un altro passo comunitario è stato compiuto , dopo una consultazione svoltasi nella notte tra il 21 e il 22 luglio , affinché le parti in causa accettassero il “ cessate il fuoco ” , nel frattempo richiesto dalla risoluzione del Consiglio di Sicurezza delle N.U. n . 
353 . 
Infine , nella serata del 22 luglio , i Ministri degli Affari Esteri dei Nove , confermando l’ azione comune fino allora svolta , hanno chiesto a Grecia e Turchia di applicare rigorosamente il “ cessate il fuoco ” , di cooperare con le forze delle N . U . a Cipro e d’ impegnarsi per il ristabilimento dell’ ordine costituzionale . 
Nell’ ambito dell’ ONU , abbiamo , mediante una fitta rete di contatti con i delegati delle parti e con quelli dei membri del Consiglio di Sicurezza , sollecitato ed appoggiato l’ azione societaria . 
Nella risoluzione unanimemente approvata al riguardo si ritrovano il “ cessate il fuoco ” , il rispetto della sovranità , indipendenza ed integrità territoriale di Cipro , il ritiro dall’ isola delle forze militari straniere che non vi siano presenti in seguito ad accordi internazionali , la richiesta alle tre Potenze garanti di intraprendere negoziati per la restaurazione della pace nell’ area e del Governo costituzionale a Cipro . 
Il primo problema che si pone è infatti quello di ottenere una rigorosa applicazione del “ cessate il fuoco ” , al quale dovrà seguire il ritiro dall’ isola delle forze sia greche sia turche . 
Gli sforzi finora fatti – e quelli in particolare degli Stati Uniti e dell’ Inghilterra – permettono di sperare nel componimento della crisi . 
I contatti a Ginevra tra le Potenze garanti hanno dato sin qui risultati positivi . 
Sono state così sottoscritte due distinte dichiarazioni , la prima delle quali concerne essenzialmente il rispetto del cessate il fuoco , la seconda riserva le posizioni delle parti in merito all’ interpretazione ed applicazione e conseguenti diritti ed obblighi , del Trattato di Garanzia del 1960 . 
La dichiarazione in merito al rispetto del cessate il fuoco prevede altresì una seconda fase della Conferenza a partire dall’ 8 agosto , alla quale , in un successivo momento , dovranno intervenire i rappresentanti delle due comunità dell’ Isola . 
Il Governo italiano rinnova l’ auspicio che , grazie alla volontà di tutte le parti in causa , sia possibile superare gli ostacoli che indubbiamente permangono . 
Vorrei fornire assicurazioni circa la nostra collettività a Cipro , composta da 161 residenti . 
Essi , come pure i turisti italiani presenti nell’ isola , non hanno subito alcun danno alle persone e sono stati , ad opera della nostra Rappresentanza in Nicosia , anche con l’ aiuto inglese ed americano , debitamente assistiti . 
I recenti mutamenti interni in Grecia ed a Cipro sono stati oggetto della nostra attenzione . 
Ad Atene , il 24 luglio , nel prestare giuramento come nuovo Primo Ministro , Costantino Caramanlis – ritornato dopo undici anni di esilio – si è impegnato a dedicare tutte le sue forze al ripristino della democrazia . 
Intravediamo dunque la possibilità , che abbiamo auspicato per tanti anni , che in Grecia si apra la strada a nuovi ed ancor più significativi sviluppi , i quali permettano al Paese amico , restituito al suo ruolo storico , di riprendere il suo posto in seno al Consiglio d’ Europa e di aprire un fruttuoso dialogo con la Comunità Europea . 
Ho detto innanzi che si sono fatti dei passi in direzione del pacifico componimento del conflitto arabo-israeliano . 
Intendo riferirmi all’ accordo siro-israeliano sul disimpegno militare concluso il 31 maggio u.s. , e che si aggiunge alla analoga intesa intervenuta in gennaio tra l’ Egitto ed Israele . 
Benché tra loro non formalmente legati , essi concorrono a porre la premessa di quel processo che dovrà condurre , attraverso la Conferenza di Ginevra , all’ esecuzione delle risoluzioni adottate dal Consiglio di Sicurezza delle N.U. 
È un lungo cammino , del quale non si possono ignorare o sottovalutare le difficoltà . 
Ma è importante che si sia incominciato , nel modo che ho detto , del che si deve dare atto oltre che ai paesi direttamente interessati agli Stati Uniti ed in particolare al Segretario di Stato Kissinger che ha svolto un ruolo efficace con impegno e lungimiranza . 
Bisogna pure riconoscere la moderazione dell’ Unione Sovietica , ed il comportamento responsabile delle parti in causa . 
Esse , hanno infatti dimostrato di saper superare , con consapevolezza e coraggio , pregiudiziali paralizzanti , dischiudendo così la prospettiva di un negoziato proficuo , idoneo a ristabilire nel Levante una pace giusta e vantaggiosa per tutti . 
Dinanzi alla complessità dei problemi che restano da risolvere , c’ è da chiedere ancora il massimo sforzo dei diretti interessati , il costante impegno delle due maggiori Potenze e l’ attivo contributo di quanti hanno a cuore il conseguimento della pace , a cominciare dai paesi che , come l’ Italia , sono più sensibili alla stabilità della regione . 
La linea del Governo sui problemi che dovranno essere affrontati , corrisponde alla posizione che i Nove della Comunità Europea hanno adottato congiuntamente con la dichiarazione di Bruxelles del 6 novembre 1973 . 
Si tratta in primo luogo di attuare il dispositivo della risoluzione n. 242 del Consiglio di Sicurezza delle N.U. del novembre 1967 , che configura un regolamento del conflitto tale da assicurare ai paesi arabi e ad Israele una pacifica convivenza entro confini sicuri e riconosciuti . 
Ho già osservato che il riconoscimento e la certezza di poter vivere entro frontiere sicure devono valere per Israele tanto quanto la restituzione di tutti i territori occupati , che è ad esso richiesta in ragione della inammissibilità di acquisizioni territoriali ottenute con la forza . 
Questa è una condizione per la pace che deve essere stabilita in un accordo politico , il quale affidi la sicurezza , certo essenziale per lo Stato di Israele , più che a equilibri militari , mai sufficienti , ai dati politici e di consenso . 
L’ altro aspetto essenziale della crisi medio-orientale riguarda i palestinesi . 
Di questo problema fummo tra i primi a mettere in evidenza il rilievo politico , come ebbi occasione io stesso di affermare in Parlamento già nell’ ottobre 1970 . 
Si tratta infatti di tutelare i diritti di questo popolo , cui non può essere sottratta la possibilità di decidere del proprio destino , realizzando le sue esigenze politiche . 
Il negoziato su tali temi , che la Conferenza di Ginevra è chiamata ad approfondire , richiede massima moderazione e senso di responsabilità di tutte le parti in causa , affinché si crei il clima più propizio alla trattativa . 
Da qui la nostra preoccupazione per le pericolose tensioni create da un canto dalle azioni terroristiche – che , comunque motivate , contrastano con elementari ragioni di umanità – e , dall’ altro , dalle rappresaglie o azioni preventive che deprechiamo con pari fermezza , non solo in ragione delle vittime innocenti che esse provocano , ma anche in quanto si dirigono precipuamente contro un paese amico come il Libano , del quale è essenziale salvaguardare l’ integrità politica e territoriale , fattore centrale per un assetto stabile nel Levante . 
La nostra azione , volta a favorire il formarsi di un clima idoneo alla trattativa ed a creare i presupposti per le intese che dovranno essere raggiunte , continua a svolgersi sul piano multilaterale – particolarmente nell’ ambito europeo che ci è più vicino – sia su quello bilaterale . 
Il tema medio-orientale è stato tra quelli che abbiamo avuto modo di approfondire con il Segretario di Stato americano nel corso della sua gradita visita a Roma e successivamente con i dirigenti sovietici durante la mia missione a Mosca . 
Scambi di idee , ugualmente fruttuosi , sono intervenuti in questi mesi con vari governi arabi . 
In proposito desidero ricordare la mia visita in Marocco in maggio e quelle compiute a Roma dal Sultano dell’ Oman , dai Ministri degli Esteri del Sudan , dell’ Iraq e dell’ Unione degli emirati arabi . 
Sul piano multilaterale ritengo di soffermarmi particolarmente sul “ dialogo ” euro-arabo . 
L’ iniziativa è nota . 
Essa ha avuto inizio formale ieri – dopo un periodo di preparazione – a Parigi con l’ incontro tra il Ministro degli Esteri francese nella sua qualità di Presidente in esercizio dei Nove , ed il Presidente della Commissione della CEE da una parte , il Ministro degli Esteri del Kuwait , che ha la presidenza dei paesi della Lega araba , ed il Segretario Generale della Lega stessa dall’ altra . 
S’ intende così utilizzare la naturale complementarità e continuità del mondo europeo e del mondo arabo per un’ ampia ed organica collaborazione in una prospettiva evolutiva di lungo periodo . 
Il dialogo si svolgerà quindi essenzialmente su temi economici . 
Ma il suo significato sarà più ampio . 
Esso comporta infatti accettazione di quella logica mediterranea che abbiamo sempre indicato per l’ Europa . 
Ne dovrebbero derivare stabilità e benessere accresciuti nell’ area mediterranea . 
Il dialogo quindi supera gli schemi degli accordi economici già stipulati o da stipulare dalla Cee con Paesi Mediterranei , come quelli del Magreb ed esprime la volontà dell’ Europa di far ascoltare una voce autorevole anche in un nuovo quadro . 
Nei continui contatti avuti con i Ministri degli Esteri degli Otto stati nostri partners ed in particolare nel recente incontro con il Ministro francese Sauvagnargues , ho riscontrato notevole concordanza di vedute sui problemi che si pongono ai Nove in questo momento . 
È condivisa l’ opinione che la crisi economica ( essa , in maggiore o minore misura sta colpendo ogni paese europeo ) esige , per essere dominata , la solidarietà comunitaria . 
Noi siamo , come altri , convinti che nei prossimi mesi sarà necessaria una concentrazione di sforzi , per affrontare la congiuntura allo scopo di combattere i pericoli dell’ inflazione e della recessione che , ove si traducessero in atto , produrrebbero , soprattutto sul piano sociale , effetti traumatici . 
Sebbene presa da problemi congiunturali , la Comunità non può rinunciare a rafforzare e a perfezionare le sue strutture e la sua consistenza interna , specie se si tiene conto dei molteplici accordi con Paesi terzi che sono stipulati o in corso di stipulazione , del negoziato con i Paesi associati o associabili , dell’ attenzione dovuta in termini più generali , ai Paesi in via di sviluppo , dello stesso particolare impegno che comporta il dialogo euro-arabo . 
Restano d’ importanza capitale dunque l’ armonizzazione delle politiche economiche e la promozione di iniziative di vasto respiro compensative degli squilibri . 
Di particolare importanza è la politica regionale fin qui bloccata , prima da difficoltà opposte da Paesi pagatori ed ora dalla pausa di riflessione richiesta dal Governo laburista . 
Così pure giudichiamo opportuno mantenere inalterate le scadenze già fissate per la preparazione dei rapporti delle Istituzioni sull’ unione europea che resta per noi obiettivo dominante . 
Vi è a questo proposito anche il problema della elezione diretta dei membri del Parlamento europeo , rivolta a stimolare una partecipazione popolare più responsabile alla costruzione dell’ Europa . 
Vorrei ricordare che in materia di politica estera , i Nove già dispongono di uno strumento – la Cooperazione Politica Europea – che permette un’ aperta ed immediata consultazione . 
Si è potuto così assumere una comune posizione con la citata Dichiarazione del 6 novembre 1973 sul problema medio-orientale nonché nella recente crisi di Cipro , senza dire delle varie iniziative in sede CSCE . 
La Cooperazione Politica si attua già in modo significativo ai vari livelli nei quali essa si articola , ma è possibile migliorarla ulteriormente con alcune proposte attualmente in fase di studio . 
Comunque già oggi i Nove hanno una sia pur imperfetta proiezione politica esterna . 
Ciò ha portato inevitabilmente l’ Europa a porsi il problema dei suoi rapporti con le altre aree geografiche , comprese quelle amiche ed alleate , e quindi dei rapporti euro-americani . 
Taluno ha sostenuto che questo problema non esiste , perché già risolto nel quadro della solidarietà atlantica . 
Al riguardo vorrei limitarmi ad osservare che esiste nella realtà politica un problema di identità e di relazione che può essere proposto tanto più liberamente , quanto più profonda è la consapevolezza del vincolo che ci unisce . 
L’ accusa di tiepidezza atlantica rivolta a coloro che affrontano il problema dei rapporti euro-americani , nasconde quindi – per lo meno – un atteggiamento di inerzia mentale , spiegabile ma non giustificato dalla complessità del tema legato all’ assestamento delle nuove realtà economiche , politiche e strategiche . 
Ciò che può essere oggetto di critica è il modo con cui esso talvolta è stato preso in esame tra malintesi e suscettibilità . 
I Paesi delle due rive dell’ Atlantico sono uniti da una profonda comunità di interessi , ma il confrontare le posizioni rispettive è condizione per il progresso del mondo occidentale , la difesa delle nostre libertà ed il durevole rasserenamento del clima internazionale . 
Ad Ottawa prima , a Bruxelles dopo , il 26 giugno , nella riunione del Consiglio Atlantico a livello di Capi di Governo , Europa e Stati Uniti hanno mostrato armonia di pensiero e di linguaggio . 
E ciò , pur facendo esplicito riferimento al processo di unificazione in atto nell’ Europa occidentale . 
L’ armonia deriva dunque dal reciproco riconoscimento che la stabilità internazionale – sia pure talvolta incerta e precaria – è stata mantenuta grazie al ruolo essenziale dell’ Alleanza Atlantica che – a venticinque anni dalla sua fondazione – rimane ancora uno strumento di equilibrio , di garanzia e di pace . 
Ma essa risulta pure da un altro riconoscimento , ugualmente reciproco , e cioè che la collaborazione per i fini comuni , vada realizzata mediante liberi apporti di ciascun paese e dei raggruppamenti , in via di evoluzione , che tra taluni di essi si vanno storicamente delineando . 
All’ atmosfera di cordialità e fiducia che ha caratterizzato le riunioni del Consiglio Atlantico di Ottawa e di Bruxelles si è così giunti anche per il riconoscimento statunitense – confermatomi dal Segretario di Stato Kissinger in occasione della sua recente visita a Roma – dell’ utilità che , proprio in vista dell’ impegno comune , l’ Europa faccia ascoltare la propria voce . 
L’ ampia risonanza avuta dalla Dichiarazione approvata dal Vertice di Bruxelles del 26 giugno mi permetterebbe di non soffermarmi ulteriormente al riguardo . 
Vorrei però dissipare alcune perplessità che sono state manifestate . 
È stata infatti segnalata l’ affermazione , contenuta nella Dichiarazione , che gli interessi comuni possono essere influenzati da avvenimenti in altre parti del mondo quasi che da questa constatazione derivi la possibilità di una estensione dell’ area di responsabilità dell’ Alleanza . 
Desidero ribadire che la Dichiarazione non ha prodotto alcun mutamento dei limiti geografici e politici in cui l’ Alleanza Atlantica è chiamata ad operare . 
Essi restano ben fermi come sono fissati dal Patto Atlantico . 
Ciò che invece la Dichiarazione contiene è l’ esigenza , sottolineata del resto da eventi recenti , come quelli in Medio Oriente , che i Paesi alleati si consultino tempestivamente e con franchezza su fatti che , anche se si realizzano in zone estranee all’ Alleanza , possono toccare i loro interessi comuni . 
Ciò non comporta naturalmente alcun ampliamento degli esistenti impegni di reciproca assistenza , ma favorisce piuttosto una migliore comprensione – a fini non solo di sicurezza , ma di concordia internazionale e di pace – della posizione che ogni Paese alleato assume in circostanze e settori significativi per gli altri . 
Altre perplessità sono state avanzate in merito al contenuto , si dice , poco distensivo della Dichiarazione di Ottawa . 
Ritengo difficilmente sostenibile questa interpretazione dal momento che la Dichiarazione riafferma che una perdurante solidarietà atlantica è presupposto per il raggiungimento dell’ obiettivo di fondo che è “ la ricerca dell’ intesa e della cooperazione tra tutti i Paesi del continente europeo ” . 
Né d’ altra parte può sostenersi che le conclusioni del Consiglio Atlantico non tengano sufficientemente presente , la distensione , per il solo fatto che si fa richiamo ad una salda coesione occidentale . 
È chiaro infatti che risultati concreti nei grandi negoziati tra Est ed Ovest sono configurabili solo nella misura in cui l’ Occidente sappia dimostrarsi un interlocutore credibile e coerente , ma insieme pronto a portare innanzi , nel suo insieme , il dialogo importante che , in forme molteplici e con contenuti sempre più impegnativi , si va intrecciando con i Paesi dell’ Est . 
Esso è ben presidiato dall’ Alleanza , ma è irreversibile e senza alternativa . 
Alla riunione di Bruxelles ha fatto immediatamente seguito il terzo incontro Nixon - Breznev , svoltosi a Mosca dal 27 giugno al 3 luglio u.s. 
Se la Dichiarazione di Bruxelles avesse giustificato i dubbi , che credo di aver fugati , il Vertice russo-americano non ci sarebbe stato o non sarebbe stato coronato da successo . 
Ed esso invece – pur non registrando i risultati spettacolari dei due precedenti – ha segnato una nuova , importante tappa della collaborazione tra i due Paesi , ribadendo la loro intenzione di proseguire ( è stata , fra l’ altro , già annunciata una nuova visita di Breznev negli Stati Uniti per il 1975 ) il dialogo distensivo . 
Il colloquio sovietico-americano continua a svilupparsi dunque sulle due direttive principali delle intese per il disarmo e degli accordi bilaterali di natura economico-commerciale e tecnico-scientifica . 
In quest’ ultimo settore , Nixon e Breznev hanno raggiunto ulteriori intese . 
Il comunicato congiunto menziona tra l’ altro la comune volontà di rendere operante al più presto l’ accordo commerciale dell’ ottobre 1972 , che estendeva all’ URSS la clausola della Nazione più favorita e che , come è noto , il Congresso americano non ha ancora ratificato , nell’ attesa di un impegno di Mosca circa l’ emigrazione degli ebrei sovietici . 
Nel settore del disarmo , il Vertice ha portato alla stipulazione di un trattato per il divieto – a partire dal 31 marzo 1976 – degli esperimenti nucleari sotterranei al di sopra di 150 kilotoni e di due protocolli tecnici ( rimasti segreti ) circa dettagli esecutivi delle intese SALT del 1972 ; 
ad una dichiarazione contro l’ impegno militare di tecniche volte a modificare l’ ambiente ed al preannuncio della presentazione di una proposta congiunta al Comitato della Conferenza per il disarmo di Ginevra sul bando delle armi chimiche più micidiali . 
Vi è stato infine un accordo sui missili difensivi ( ABM ) . 
In merito a quest’ ultimo accordo – sul quale ritengo di dovermi soffermare più diffusamente – è opportuno ricordare che nel 1972 Stati Uniti ed Unione Sovietica raggiunsero un’ intesa in materia di armi strategiche sia offensive , sia difensive . 
In materia di armi strategiche offensive , Stati Uniti ed Unione Sovietica convennero – con un accordo interinale che scadrà nel 1977 – che i missili intercontinentali terresti e navali sarebbero stati limitati al numero di 1 . 
710 per gli Stati Uniti e di 2 . 
358 per l’ Unione Sovietica . 
In materia di armi strategiche difensive ( ABM ) , Stati Uniti ed Unione Sovietica si accordarono per limitare la difesa antimissilistica alle rispettive capitali ed a un sito di missili balistici intercontinentali . 
Con l’ intesa raggiunta in occasione dell’ ultimo Vertice , americani e sovietici hanno convenuto di limitare ad uno solo i due complessi ABM consentiti dall’ accordo del 1972 , scegliendo tra la difesa della propria capitale o di un sito di missili intercontinentali e con la facoltà di invertire tale scelta , ma una volta sola alla scadenza di ogni cinque anni . 
I critici dell’ accordo potranno sempre dire che nessuna delle due parti aveva intenzione di costruire più di un sistema ABM , anche in considerazione delle enormi spese . 
Il fatto però che esse si siano formalmente impegnate a limitare ulteriormente le proprie difese antimissilistiche , è un elemento certamente positivo nella direzione di una limitazione e di una successiva inversione della corsa quantitativa e soprattutto qualitativa agli armamenti strategici . 
Infatti l’ esigenza di penetrare nelle difese ABM avversarie aveva portato alla ricerca di metodi sempre più sofisticati . 
Così , in risposta ai programmi di difesa antimissilistica avviati dall’ Unione Sovietica e ripresi dagli Stati Uniti , si era andato sviluppando il perfezionamento tecnologico dei missili offensivi mediante la ricerca e l’ applicazione , sulla testata di ciascun missile , di cariche termonucleari multiple puntabili indipendentemente su più obiettivi . 
Questo processo – da tempo noto agli Stati Uniti – e che si qualifica , in termini tecnici , di “ mirvizzazione ” , è attualmente impiegato dai sovietici su varie categorie di nuovi missili . 
Il fatto che le due Superpotenze si siano volontariamente spogliate di una loro potenzialità difensiva sembra positivo e potrà contribuire ad arrestare anche la corsa alle armi strategiche offensive . 
A quest’ ultimo riguardo , durante il Vertice di Mosca , non si è registrato alcun nuovo sviluppo . 
È tuttavia motivo di fiducia che il Comunicato congiunto riaffermi la comune volontà di pervenire al più presto ad un nuovo accordo – sostitutivo di quello interinale del 1972 – per coprire il periodo fino al 1985 . 
La riduzione dell’ equilibrio strategico delle due Superpotenze a livelli più bassi di costi e di rischi dovrà essere perseguita con impegno e con costanza , per essere coronata da successo prima che sia troppo tardi . 
Le prospettive di salti tecnologici nel campo nucleare comportano accresciuti rischi di olocausto per l’ umanità , qualora non si giunga quanto prima ai necessari accordi . 
C’ è un punto nel quale la politica potrebbe perdere il controllo della situazione ed il potenziale esplosivo risultare obiettivamente non dominabile . 
Quello è un punto di non ritorno . 
Bisogna non arrivarci ; 
bisogna fermarsi prima . 
E qui vorrei fare due osservazioni . 
La prima riguarda la nostra adesione al Trattato di non proliferazione come nostro contributo alla causa della pace . 
Confermo che , una volta ratificato l’ accordo di verifica EURATOM - AlEA , sottoporremo il TNP al Parlamento , raccomandandone l’ approvazione . 
È doveroso dire che , ferma restando questa direttiva politica di fondo , è ragione di preoccupazione per noi il fatto che alcuni Stati , e specie nella nevralgica area del Mediterraneo , o non hanno firmato o non hanno ratificato , creandosi così una condizione di squilibrio ed il rischio che le finalità del Trattato non siano raggiunte . 
C’ è da domandarsi se una opportuna azione internazionale non potrebbe ovviare a questa grave difficoltà . 
È vero che ognuno deve fare la sua parte e che un buon esempio è esso stesso un fatto politico . 
Ma è pur vero che non conviene chiudere gli occhi di fronte alla realtà e che qualcosa di serio dovrebbe essere fatto . 
Il secondo rilievo riguarda l’ uso pacifico dell’ energia atomica , che deve essere integralmente salvaguardato con riguardo ai progressi della scienza e della tecnica . 
E ciò può essere fatto , anche per le forme più sofisticate , con opportuni controlli internazionali . 
Questo e non altro si è pensato e si pensa al Ministero degli Esteri italiano . 
Vorrei ora richiamare la nostra partecipazione al dialogo internazionale e , più specificamente , a quello Est-Ovest . 
Noi ci compiacciamo che i Grandi si incontrino e non siamo , per questo , preoccupati che le intese siano raggiunte sulle nostre teste . 
Ma , a tal fine , è necessario che anche noi siamo presenti . 
È quello che ho cercato di fare ricevendo a Roma il Ministro degli Esteri romeno e visitando a mia volta , in questi mesi , Ungheria , Bulgaria , Polonia e da ultimo l’ Unione Sovietica , dove sono stato accolto , con viva cordialità ed ho avuto un lungo e significativo incontro con il sig. Brezhnev ( il quale ha accettato l’ invito del Governo di venire in forma ufficiale in Italia ) ed esaurienti ed ampi colloqui con il ministro Gromiko . 
Credo di avere dovunque spiegato e difeso , con rispetto e senso di responsabilità , le posizioni italiane e di avere fatto un buon lavoro per una efficace cooperazione tra i nostri Paesi e per la causa della pace . 
Il compito di tutelare la pace spetta dunque a tutti . 
Ed al riguardo è significativo che uno dei grandi negoziati in corso fra Est ed Ovest – la Conferenza sulla Sicurezza e la Collaborazione in Europa – abbia per protagonisti i Paesi europei . 
Alcuni giorni or sono , il 26 luglio , la Conferenza ha interrotto i lavori , che riprenderanno il prossimo 2 settembre . 
Io spero fermamente che questa pausa venga da tutti utilizzata per quelle consultazioni e riflessioni che permettano alla riapertura della Conferenza di imprimervi nuovo slancio per una rapida e felice conclusione . 
Da parte nostra ci rendiamo conto che la Conferenza non è che una tappa del processo distensivo . 
Il dialogo intereuropeo continuerà , quali che siano i risultati ora conseguibili . 
Comprendiamo quindi che non è né possibile né necessario che tutto sia raggiunto immediatamente e che un ragionevole compromesso su alcune istanze è un atto di fiducia nella maturazione delle cose e nell’ accrescimento della comprensione e della fiducia . 
Ho già detto perciò che si avvicina il tempo nel quale possono essere identificati i nodi politici del negoziato e costruita insieme una piattaforma significativa ed accettabile per tutte le parti . 
Occorre , per questo , un reciproco sforzo di buona volontà il quale consenta di evitare , in ragione dell’ insuccesso , una pericolosa fase di tensione , che si tradurrebbe in un irrigidimento dei rapporti ed in un allontanamento degli uomini e dei popoli che si vogliono avvicinare . 
Noi desideriamo che la distensione non sia basata sulla cristallizzazione dell’ esistente e sul rafforzamento dei blocchi contrapposti . 
Noi desideriamo che la distensione non sia regolata dalla logica di potenza , escludendo ogni altra partecipazione e controllo . 
Noi desideriamo invece che la distensione concorra ad abbattere gradualmente sorpassate barriere ed a stabilire un clima di fiducia alimentato da maggiori contatti umani . 
Non starò qui a ricapitolare le varie iniziative prese dalla nostra delegazione nel corso dei dibattiti della Conferenza . 
Mi limiterò a ricordare – anche perché la crisi di Cipro la rende di grande attualità – la nostra azione per far riconoscere il collegamento tra la sicurezza europea e la sicurezza nel Mediterraneo nella prospettiva che – traendo auspici dalla CSCE – possa tenersi una Conferenza per la sicurezza e la cooperazione del Mediterraneo . 
Questa nostra azione risale al giugno del 1972 ed è stata ripresa nel novembre di quell’ anno , all’ inizio , cioè , delle conversazioni preparatorie della Conferenza . 
Essa ha consentito l’ inclusione nelle risoluzioni finali di Helsinki di alcuni paragrafi che , richiamando questo legame , hanno tra l’ altro permesso ad alcuni paesi mediterranei non europei di prospettare alla Conferenza i loro punti di vista . 
Proseguendo questa azione , abbiamo presentato il 13 giugno scorso un documento – passato alla trattazione di un apposito gruppo di lavoro per il Mediterraneo – in merito alle relazioni economico-politiche nella regione mediterranea . 
Per quanto riguarda l’ altro importante negoziato in corso a Vienna , concernente la riduzione bilanciata delle forze militari nell’ Europa centrale , posso dire che esso , nel quale ancora non si intravedono delle conclusioni , si svolge in una atmosfera cordiale e corretta . 
Io spero che il successo della trattativa sia facilitato da una felice conclusione della CSCE , della quale in fondo costituisce l’ aspetto militare . 
Nel quadro dell’ azione di politica estera diretta a sviluppare i rapporti di amicizia e di cooperazione economica con i Paesi produttori di petrolio , ed in particolare con i paesi arabi , a partire dal gennaio scorso mi sono recato in Arabia Saudita , Egitto , Iran , Kuwait , Marocco e nell’ Unione degli Emirati Arabi ; 
e ci siamo inoltre compiaciuti del soggiorno di Stato di S.M. il Sultano dell’ Oman . 
Inoltre , in questo stesso periodo , su invito del Governo italiano , è stato in visita ufficiale in Italia il Primo Ministro di Libia Jalloud ; 
il Segretario di Stato Pedini si è recato in Nigeria ed il Sottosegretario di Stato Bensi in Iraq e Siria . 
Con tutti questi Paesi , come del resto con l’ Algeria , si sono in questi mesi realizzate intese , reciprocamente fruttuose , per stabilire la più ampia cooperazione sul piano economico finanziario ed industriale , ottenendo anche l’ impegno dei rifornimenti energetici necessari ora e in futuro per lo sviluppo della nostra economia . 
Imprese e gruppi di imprese italiane hanno già stipulato contratti o avviato trattative concrete per numerosi progetti di infrastrutture civili , per impianti petrolchimici , per grandi progetti agricoli , per la costruzione di oleodotti e gasdotti . 
Io vorrei limitarmi a ricordare quel che di concreto è stato fatto sul piano governativo per dare seguito agli accordi intervenuti nel corso dei viaggi ricordati e per rendere possibile promuovere ed appoggiare l’ affermazione delle nostre imprese . 
Con l’ Algeria è già iniziata la realizzazione , ad opera delle Società del Gruppo ENI , del gasdotto Algeria - Tunisia - Italia alla quale si è giunti con la nostra costante assistenza . 
Con l’ Arabia Saudita è in corso il negoziato fra l’ ENI e l’ Ente di Stato saudiano PETRONIM per un primo accordo sulle forniture di greggio ; 
è stato inoltre presentato alle Autorità di Riad un nostro Memorandum circa le concrete possibilità di avviare fra i due Paesi una più intensa collaborazione nei settori agricolo , industriale e delle infrastrutture . 
Sulla base di questo lavoro preparatorio è prevista la convocazione di una Commissione Mista . 
L’ Italcable ha raggiunto nel frattempo ampie intese nel settore delle telecomunicazioni . 
Con l’ Egitto abbiamo deciso di costituire una Commissione Mista presieduta dai rispettivi Ministri degli Esteri . 
Abbiamo presentato al Governo egiziano uno schema con la struttura , l’ organizzazione ed il metodo di lavoro di tale Commissione Mista . 
Siamo in attesa delle reazioni egiziane e speriamo che una prima riunione di tale Commissione possa aver luogo al più presto . 
Nell’ attesa , una Missione di esperti e operatori economici interessati ai lavori di ripristino del Canale di Suez , condotta dal Ministro della Marina Mercantile On. Coppo , è stata in Egitto ed un Consorzio di imprese italiane ha avuto l’ aggiudicazione dei lavori per la costruzione dell’ oleodotto Suez-Alessandria . 
Al fine di facilitare la partecipazione italiana ai grandi progetti di sviluppo di tutta la zona del Canale , è stata a Roma una Missione di tecnici della Banca Centrale Egiziana per sistemare alcune pendenze di carattere finanziario . 
Con l’ Iran si è avuta a Roma la prima riunione della Commissione Mista di cooperazione economica che ha fatto seguito alle Missioni in Iran di due delegazioni rispettivamente delle Partecipazioni Statali e della Confindustria . 
Nel contesto delle riunioni della Commissione Mista un Accordo di base è stato concluso dalla Società Finsider del Gruppo IRI con l’ Ente siderurgico di Stato iraniano per la realizzazione di un impianto siderurgico integrato in Iran . 
Con l’ Iraq è stato concluso un importante Accordo di Cooperazione economica . 
Con il Kuwait si è avuta a Roma la prima riunione della Commissione Mista che ha constatato l’ esistenza di vari progetti di interesse comune ed ha preso atto del desiderio di quelle Autorità di effettuare investimenti anche in Paesi terzi e soprattutto in Italia . 
Sull’ argomento sono in corso concrete discussioni . 
Con la Libia sono state perfezionate tutte le intese raggiunte in occasione della visita del Primo Ministro Jalloud ; 
sono stati inoltre conclusi importanti contratti da parte dell’ ENI nel settore delle prospezioni e del flusso di rifornimenti ; 
ha avuto infine luogo a Tripoli la prima riunione della Commissione Mista di cooperazione economica . 
Con il Marocco a seguito del programma di cooperazione tecnica da me concordato con quelle Autorità , si trova attualmente a Rabat una nostra Missione al fine di dare contenuto concreto al programma . 
In Nigeria sono stati assegnati a imprese italiane lavori in vari settori per oltre 100 miliardi di lire . 
Con il Sudan sono state raggiunte intese preliminari per la negoziazione di un Accordo di cooperazione economica . 
Programmi di cooperazione economica sono stati anche avviati con l’ Oman in occasione della visita in Italia di quel Sovrano nel novembre scorso . 
Tale cooperazione sarà senza dubbio approfondita in futuro grazie anche all’ apertura di una nostra Rappresentanza ad Oman e all’ accreditamento a Roma di un Ambasciatore del Sultanato . 
Vorrei ricordare a questo proposito che il soggiorno a Roma di S.M. il Sultano Kabus ha permesso , fra l’ altro , di avviare col nostro Ente di Stato contatti per acquisti italiani di greggio . 
Per quanto riguarda l’ Unione degli Emirati Arabi si è recata in Abu Dhabi una nostra delegazione ed è stato a Roma in visita ufficiale quel Ministro degli Esteri con il quale ho firmato uno Scambio di Lettere relativo alla cooperazione economica fra i due Paesi e alla eventuale conclusione di un Accordo in materia . 
Una delegazione finanziaria che accompagnava il Ministro si è intrattenuta a Roma per ulteriori contatti . 
Vorrei ricordare anche la volenterosa partecipazione dell’ Italia alla conferenza dell’ ONU per le materie prime nel corso della quale sono stati affrontati i grandi temi dello sviluppo e delle giuste ragioni di scambio . 
La conferenza non poteva certo essere conclusiva su questo immenso tema , al quale sono legate la giustizia e l’ efficienza dell’ economia mondiale e la stessa stabilità politica . 
L’ Italia , in sede comunitaria , ha dato anche seguito alle iniziative di assistenza ai paesi più provati dell’ attuale crisi . 
Ricordo queste cose , anche perché sia chiaro che i problemi relativi all’ energia ed alle materie prime , di cui parlavo nella mia precedente relazione , non sono risolti , non sono facilmente risolvibili e sono alla base dell’ inquietudine che si riscontra nel mondo e specie in Europa . 
Per affrontarli occorrono realismo e senso di giustizia . 
Vorrei osservare a questo punto che la complessa azione fin qui descritta non ci ha distratto dalla doverosa attenzione verso i Paesi confinanti con il nostro , con i quali è più che mai necessario avere amichevoli e costruttive relazioni , superando qualsiasi motivo di attrito che proprio la vicinanza e la storia possono avere determinato . 
Mi riferisco all’ Austria rilevando gli ottimi rapporti esistenti in ogni campo ed , al tempo stesso , l’ avanzato stadio di attuazione delle misure stabilite a vantaggio delle popolazioni altoatesine di diversa lingua . 
Due punti rimasti in sospeso saranno definiti in conformità degli indirizzi enunciati dal Presidente del Consiglio on. Rumor in Parlamento . 
Tutto ciò dovrebbe consentire , mediante il superamento della questione dell’ Alto Adige , di fare ulteriori passi in avanti sulla strada dell’ amicizia e della cooperazione , che stiamo percorrendo , con reciproco vantaggio , da alcuni anni . 
Mi riferisco altresì alla Repubblica Federativa Socialista di Jugoslavia , per la quale desidero confermare l’ interesse italiano a che il Paese vicino ed amico si sviluppi in condizioni d’ indipendenza , di libera scelta politica , di benessere e di unità . 
Tanto è importante questa considerazione che l’ Italia è impegnata a comportarsi in modo che il suo raggiungimento non trovi ostacolo , ma invece concreto appoggio da parte nostra . 
Va appena ricordato , tanto si tratta di cosa ovvia , che l’ Italia osserva ed intende osservare pienamente i trattati e gli accordi in vigore ivi compreso il memorandum d’ intesa di Londra e conseguentemente rispetta ed intende rispettare nel modo più pieno la sfera territoriale che da tali strumenti internazionali risulta , astenendosi , com’ è da ritenere si voglia fare da tutte le parti , da prese di posizione unilaterali . 
Richiamandomi alle intese intervenute negli incontri di Venezia , al quale io stesso presi parte , e di Dubrovnick , svoltosi con la partecipazione del Ministro Medici , confermo la buona volontà dell’ Italia di continuare nel mutuo vantaggio ed a tutela dei rispettivi interessi , le conversazioni iniziate , al fine di sviluppare nel modo più intenso la cooperazione in ogni campo da quello economico a quello politico . 
Io mi auguro che la fase polemica , la quale ha appesantito i rapporti tra i due Paesi , viventi , tra loro , con frontiera aperta , sia superata per senso di responsabilità ed in una visione lungimirante del futuro dell’ Italia e della Jugoslavia in un’ Europa tutta impegnata in uno sforzo per il migliore riconoscimento dei diritti degli uomini e dei popoli della cooperazione e della pace . 
Vorrei ricordare altresì nuovi ed utili accordi intervenuti con l’ amica Repubblica di San Marino e la costante ed amichevole cooperazione con Malta . 
I molteplici riferimenti fatti sin qui all’ area europea e mediterranea non significano in nessun modo disinteresse o disattenzione per la realtà mondiale nel suo complesso . 
Radicata in Europa e nel Mediterraneo , l’ Italia non è assente , economicamente e politicamente , in altri Continenti . 
Così è per l’ Africa , verso la quale si protende passando attraverso il mondo arabo in conformità di una sua vocazione e funzione che le vengono riconosciute con grande simpatia . 
La fine del regime illiberale ed il deciso avviamento del Portogallo verso una compiuta restaurazione democratica , evento salutato in Italia con compiacimento e speranza , apre la via , come possiamo constatare , ad un più rapido e conclusivo processo di decolonizzazione . 
È innegabile che è questo il problema basilare del continente africano e che ad esso si legano i temi dello sviluppo e della reale indipendenza dei paesi in causa . 
L’ Italia concorre in modo discreto alla decolonizzazione in corso , alla instaurazione di una effettiva e visibile indipendenza ed allo sviluppo economico-sociale per finalità di giustizia e di pace . 
Non siamo meno interessati all’ America Latina , con la quale la solidarietà storica è viva e l’ amicizia naturale e profonda , nella consapevolezza del grande risveglio del sub continente latino-americano , fattore di estrema importanza nella storia del mondo . 
Non siamo certo indifferenti all’ Asia , uno dei più grandi centri di cultura e di vita dell’ umanità . 
A quei popoli , alla ricerca di un giusto equilibrio e di un assetto stabile noi ci accostiamo con grande rispetto nella fiducia che la grande crisi del sud-est asiatico e del sub continente indiano siano risolte con lungimiranza politica e con la leale e piena osservanza degli accordi sottoscritti . 
Le relazioni con la Repubblica Popolare di Cina , il Giappone e l’ India continuano a svolgersi in modo amichevole e costruttivo . 
Né dimentichiamo l’ Australia e il Canada , Paesi vivi ed amici anche per il forte legame costituito da un’ importante emigrazione , che vive rispettata ed apportatrice di rilevanti contributi per il futuro di quelle grandi nazioni come , per quanto riguarda il Canada , ho potuto constatare nel mio recente viaggio visitando quelle collettività . 
Onorevoli Colleghi , 
quando si va all’ estero e si stabiliscono rapporti con i responsabili politici e la classe dirigente dei vari paesi , il rappresentante dell’ Italia è preso da due contrastanti sentimenti . 
L’ uno è di preoccupazione per tutto quello che , non fatto o non fatto bene al nostro interno , rischia di riflettersi gravemente sulla nostra immagine e sul nostro prestigio nel mondo . 
Non c’ è dubbio che i nostri problemi irrisolti pesano sulla politica estera italiana e ci fanno correre il rischio di una degradazione della nostra posizione che comporterebbe fra l’ altro lo stabilimento , di fatto , di più diretti e decisivi contatti tra le componenti più omogenee dell’ area occidentale . 
Quel che si debba fare , io non sono chiamato a dire , ma da questo osservatorio è mio dovere avvertire che vi sono cose che debbono essere fatte e subito . 
L’ altro sentimento , contrastante , in un certo senso , con il primo , è la constatazione del credito di cui gode l’ Italia , dell’ importanza che hanno ancora nel mondo la sua storia , la sua arte , la sua cultura , la sua economia e la sua capacità creativa . 
Magari non hanno rilievo cose che noi consideriamo importanti , ma altre sentite da coloro con i quali abbiamo rapporti . 
Ebbene , vi si assumerebbe una grave responsabilità non utilizzando , non utilizzando bene , questo rilevantissimo patrimonio che fa ancor oggi dell’ Italia un punto di riferimento della vita internazionale . 
Ed anche questo è opera nostra , come accorti continuatori delle nostre tradizioni e promotori di un futuro che sia determinato , non solo dagli altri , ma da noi stessi . 
La storia , Onorevoli Colleghi si svolge veloce . 
In poco tempo la scomparsa di capi prestigiosi , nuovi Governi in Francia , Germania ed Inghilterra , l’ emergere del mondo arabo , ad un tempo il bipolarismo ed il decentramento del mondo , l’ avanzare impetuoso di ideali e valori di umanità , accanto al drammatico declino della libertà in Cile , la restaurazione democratica in Portogallo e Grecia , il crescente affiatamento in Europa . 
In questo moto impetuoso che va , io credo , verso la libertà , la giustizia , la solidarietà degli uomini e dei popoli , l’ Italia deve essere presente con un proprio giudizio e una propria iniziativa . 
Il Governo è pronto ad assumere per questo tutte le sue responsabilità . 
[ Sul conflitto arabo-israeliano ] 
Signor Presidente , onorevoli senatori , è la quarta volta , nel breve tempo di una generazione , che il medio oriente è turbato dalla guerra . 
Prima ancora di compiere una valutazione degli avvenimenti di questi giorni , desidero esprimere i nostri sentimenti di umana solidarietà per le popolazioni colpite . 
Insieme alle preoccupazioni di natura politica per la ripresa delle ostilità in un’ area , in ogni senso , a noi tanto vicina , c’ è il profondo sgomento e la pietà per i morti , i feriti , gli sradicati delle due parti in conflitto . 
Nei passi che abbiamo compiuto presso i belligeranti , ragioni politiche ed umanitarie hanno motivato la nostra richiesta di tregua e l’ appello ad astenersi da ogni atto che possa coinvolgere più gravemente i popoli della regione . 
Ma consideriamo un momento il fatto politico , non senza rilevare però il clima di tensione e di passione , riconducibile anche a fattori che non sono propriamente politici , nel quale va collocata la vicenda arabo-israeliana fino ai drammatici avvenimenti di questi giorni . 
Non credo sia necessario rifarne la storia , né descrivere questa crisi nei suoi aspetti militari o nei presumibili obiettivi degli Stati che vi sono impegnati . 
Ciò sarebbe difficile e , del resto , non utile per la nostra valutazione . 
Mi limiterò a ricordare che nella guerra del 1967 le ostilità tra l’ Egitto e Israele cessarono dapprima a seguito dell’ accettazione da parte di entrambi i contendenti della risoluzione n. 234 del 7 giugno 1967 del Consiglio di sicurezza , la quale la richiedeva « come un primo passo » e , dopo la guerra di attrito del 1969-70 , in forza dell’ accordo raggiunto , su iniziativa americana , il 7 agosto 1970 , che tra l’ altro prevedeva una cessazione del fuoco almeno per tre mesi . 
Al termine di questo periodo , l’ Egitto ne annunciò l’ estensione a non più di quattro mesi . 
Benché non vi fosse a quel punto un vincolo giuridico , la tregua sul fronte egitto-israeliano è durata fino al 6 ottobre scorso , complessivamente cioè per tre anni e due mesi . 
Sul fronte siro-israeliano , la fine dei combattimenti , prevista da una risoluzione del Consiglio di sicurezza del 9 giugno 1967 , entrò in vigore il giorno successivo , dopo che le truppe israeliane avevano completato l’ occupazione delle alture e dell’ altopiano del Golan . 
Quanto alla Giordania , essa era stata la prima ad accettare la risoluzione delle Nazioni unite del 7 giugno . 
Il fronte con Israele che , a seguito dell’ avanzata di quell’ esercito , si era formato sul fiume Giordano , è rimasto , soprattutto dopo il settembre 1970 , sostanzialmente tranquillo , sì da permettere l’ apertura di alcuni ponti congiungenti le due rive del fiume . 
Il Libano infine ritiene che , non avendo partecipato alla guerra del 1967 , è ancora valido per esso l’ accordo di armistizio che nel 1949 aveva sottoscritto con Israele . 
Al « cessate il fuoco » del 1967 non ha fatto seguito , non solo un accordo di pace , che non era stato raggiunto neppure nel 1949 , ma nemmeno quel risultato minore ed intermedio , costituito da un armistizio , che invece nel 1949 era stato possibile realizzare . 
Eppure molto si era sperato che la ventennale crisi fra lo Stato di Israele ed i suoi vicini arabi potesse finalmente avviarsi a soluzione , a seguito dell’ approvazione della risoluzione n. 242 del 22 novembre 1967 del Consiglio di sicurezza , che i maggiori contendenti avevano accettato . 
Per promuoverne l’ applicazione , per stabilire , invece che una tregua , la pace , una pace con giustizia nella garanzia dell’ esistenza e dello sviluppo di tutti gli Stati interessati , fu dato avvio alla missione del mediatore delle Nazioni unite Jarring . 
Questa missione purtroppo è fin qui fallita , soprattutto in mancanza di un’ interpretazione univoca accolta dalle parti della risoluzione 242 . 
Non debbo addentrarmi nell’ esposizione dei princìpi contenuti in tale risoluzione . 
Nessun altro documento delle Nazioni unite , io credo , è stato maggiormente citato e più minuziosamente analizzato . 
Fatto sta che una intesa in vista della sua applicazione non è stata raggiunta . 
Dagli arabi veniva richiesta la restituzione di tutti i territori occupati come premessa per la definizione di frontiere sicure e riconosciute . 
Israele invece ritiene che esse non potrebbero essere veramente sicure senza alcune modifiche territoriali da negoziare . 
A dirimere questa contesa non sono valsi né gli sforzi di quattro membri permanenti del Consiglio di sicurezza , né l’ elaborazione del piano Rogers , il più impegnato tentativo fin qui compiuto dagli americani e che aveva destato notevoli speranze . 
Le posizioni delle parti sono rimaste ferme ed inconciliabili . 
Totale restituzione dei territori occupati da parte araba . 
Definizione delle frontiere mediante negoziato , quale che ne sia la natura , da parte israeliana . 
Nessuna influenza è stata fin qui sufficiente a sbloccare queste rigorose pregiudiziali , realizzando un avvicinamento , anche limitato , tra i contendenti . 
A questo sforzo senza effetto anche noi abbiamo partecipato con un atteggiamento di grande rispetto e di assoluta obiettività . 
Eppure questa risoluzione , accettata in linea di principio , anche se contestata nella sua reale portata , resta la sola base per progredire verso la pace . 
E va detto con chiarezza che una tregua d’ armi , pur in sé estremamente rilevante ed auspicabile , non potrebbe avere un significato decisivo , se essa non favorisse un’ univoca e giusta interpretazione della risoluzione dell’ ONU ai fini della sua applicazione in tutte le sue parti . 
Se così non fosse , la tregua , anche ove fosse fortunatamente raggiunta , sarebbe effimera e la guerra arabo-israeliana non potrebbe considerarsi finita . 
Desidero a questo punto ribadire la ferma e costante posizione del Governo italiano secondo cui il diritto all’ esistenza dello Stato di Israele è fuori discussione e l’ obiettivo da perseguire è la coesistenza degli Stati arabi e di Israele in condizione di reale e reciproca sicurezza , il che comporta la soluzione del problema dei palestinesi , il quale non è solo economico-sociale , ma politico . 
L’ Italia ha un grande interesse alla composizione del conflitto , sia perché esso tocca l’ area mediterranea e coinvolge paesi con i quali l’ Italia ha e vuole continuare ad avere amichevoli relazioni , sia perché la guerra in atto e la tensione che ne deriva costituiscono un rilevante pericolo per la pace ed un ostacolo al processo di normalizzazione della vita internazionale , obiettivi , questi , primari della politica estera italiana . 
Al riguardo non posso tacere la nostra più viva apprensione per il pericolo che la guerra mediorientale possa riaccendere , nella difesa delle posizioni dei contendenti e nell’ offerta , prima da una parte , poi dall’ altra , di sempre nuove risorse per la guerra , una competizione tra le due grandi potenze , le quali sembravano concordi nel volere insieme , in considerazione delle loro eccezionali responsabilità , prevenire e limitare i conflitti nel mondo ed i pericoli per la pace . 
Noi vogliamo sperare e ci permettiamo di chiedere , come abbiamo fatto attraverso i nostri ambasciatori , che gli accordi Nixon - Breznev che l’ Italia ha salutato con simpatia , siano operanti in questo momento così difficile e che la vicenda bellica non impedisca , ma anzi solleciti , una giusta intesa per favorire la pace . 
Siamo convinti che il conflitto potrà spegnersi soltanto se si cercherà un assetto non fondato sulle armi ( quanto tempo mai potrebbe durare una tale situazione e quale sarebbe , in essa , la condizione dei popoli interessati ? 
) , ma sulla fiducia e sulla comprensione . 
Certamente , dopo un trentennio di lotte sanguinose , non è facile che fiducia e comprensione vi siano . 
Sarà dunque necessario un processo lungo e faticoso , nel quale un ruolo importante potrà essere svolto proprio da quei paesi che avranno saputo conservare rapporti di amicizia con entrambe le parti , premessa di ogni efficace opera di persuasione . 
La nostra è quindi non una posizione di comodo , ma di responsabilità , la sola atta a dare un contributo positivo . 
Ricordando che nei mesi scorsi uno scambio di messaggi in vista di un dialogo arabo-israeliano è stato effettuato per il tramite italiano , credo di poter affermare che la nostra posizione è compresa e apprezzata dalle parti . 
Consapevoli dei doveri di obiettività , di moderazione e di discrezione che un tale atteggiamento comporta , proprio in questo modo ci siamo in passato adoperati al fine di disinnescare il conflitto . 
Mi riferisco alle iniziative italiane volte alla riapertura del Canale di Suez , all’ intesa per un embargo o quanto meno per una limitazione dell’ invio di armi ai paesi del campo di battaglia , alla predisposizione di garanzie internazionali , sia per l’ osservanza della tregua , sia per il riassetto pacifico della regione . 
Non ci siamo mai adagiati sulla situazione « non pace-non guerra » e siamo stati tra coloro che con maggiore insistenza ne hanno denunciato ad un tempo l’ inaccettabilità per i gravi problemi umani e politici che lasciava in sospeso e per i rischi , oggi ben chiari , del riaccendersi della lotta . 
Abbiamo pertanto sempre svolto un’ azione per richiamare alla moderazione ed invitare al dialogo , anche nell’ imminenza della ripresa delle ostilità e nel corso di esse . 
In sede multilaterale , poi , non abbiamo mai mancato di dare un leale contributo all’ ONU che l’ Italia considera la sede naturale per la risoluzione del conflitto . 
Da ultimo abbiamo fatto presente la nostra vivissima preoccupazione al Segretario generale delle Nazioni unite , attirando la sua attenzione sull’ urgenza di un intervento dell’ organizzazione e di una immediata convocazione del Consiglio di sicurezza . 
Queste posizioni sono state ribadite nell’ intervento che , all’ Assemblea generale delle Nazioni unite , ha pronunciato il ministro Lupis , il quale ha avuto in quella sede utili contatti coni ministri Abba Eban e El Zajat . 
La gravità della situazione ci ha indotto , oltre che ad agire individualmente , a prendere l’ iniziativa di una consultazione europea sulla crisi , con l’ obiettivo di fissare una linea comune e perciò più efficace che non sia quella espressa dai singoli paesi membri della Comunità . 
Il peso ed il prestigio di una tale presa di posizione europea , nella quale vengono armonizzate con equilibrio le vedute dei Nove , ci consentono di svolgere quel ruolo che le drammatiche circostanze indicano all’ Europa e che non può essere né sopravvalutato né sottovalutato . 
Sono certo apprezzabili le impazienze e le sollecitazioni che nascono da passione di pace e da giustificata preoccupazione . 
Ma bisogna avere il senso della realtà e ad essa ispirarsi per un’ azione che deve essere cauta e responsabile . 
Il consenso di opinioni fra i nove governi si è determinato a Copenaghen sugli aspetti più importanti ed urgenti della crisi odierna . 
Di qui innanzi tutto l’ appello alle parti perché cessino le ostilità . 
I nove governi hanno detto poi nettamente che non ci si può limitare alla tregua , ma che si deve mirare ad un giusto accordo . 
Obiettivo dei paesi della Comunità è l’ esecuzione della risoluzione n. 242 del Consiglio di sicurezza in tutte le sue disposizioni , una decisione internazionale a tutti gli effetti vincolante e che noi siamo convinti costituisca tuttora lo schema idoneo per una soluzione equa e duratura . 
Dietro questa presa di posizione c’ è l’ influenza , limitata , ma reale , che i nove Paesi insieme possono esercitare . 
È qui la base dell’ azione comune che si sta svolgendo in tutte le sedi opportune , a cominciare dalle Nazioni unite . 
In relazione ad alcune inesatte interpretazioni di stampa , devo precisare che la consultazione politica si svolge a tutta i livelli nella capitale del paese che detiene la presidenza di turno , nel caso la Danimarca , e non in occasione delle normali riunioni della Comunità , che hanno , come l’ ultima di Lussemburgo , altro ordine del giorno . 
Le rappresentanze dell’ Italia nei paesi del Medio Oriente non hanno naturalmente mancato di dedicare ogni cura alle collettività italiane loro affidate , assistendole nelle necessità emergenti dagli eventi bellici . 
Il Ministero degli esteri ha subito provveduto ad accreditare i mezzi necessari per fronteggiare i bisogni dei connazionali ed assicurarne , ove richiesto , il ritorno in patria . 
In particolare : 
da Damasco sano stati effettuati due convogli verso il Libano accompagnati da funzionari dell’ ambasciata ; 
gli interessati da Beirut hanno potuto quindi proseguire per l’ Italia . 
Gruppi di autovetture sono stati avviati pure in Turchia , offrendo la possibilità a molti connazionali di raggiungere l’ Italia ; 
dal Cairo è partito un convoglio , anche esso accompagnato da funzionari e diretto a Bengasi , consentendo a 70 connazionali , sorpresi dagli eventi in Egitto , di rientrare in Italia . 
Preoccupati dalle maggiori esigenze che l’ avvenire potrebbe riservare , si è già provveduto a sottoporre il problema di eventuali , più consistenti interventi a favore delle collettività , anche ai Ministeri della difesa e della marina mercantile . 
Desidero poi precisare che è del tutto infondato il preteso uso di basi NATO in Italia da parte degli Stati Uniti per l’ assistenza militare ad Israele . 
Al riguarda ricordo che l’ uso delle basi NATO è disciplinato da precise regole dell’ alleanza , le quali vengono rigorosamente osservate . 
Da parte italiana ci si è sempre astenuti e ci si astiene da ogni intervento , in particolare da forniture di armi , che possa aggravare la situazione nelle zone di tensione , in particolare per quanto riguarda il Medio Oriente . 
Vi sono naturalmente qui , come del resto avviene in ogni parte del mondo , dove questo conflitto è profondamente sentito , come se esso toccasse – ed in effetti tocca – la coscienza di ciascuno di noi , opinioni e stati d’ animo diversi . 
Io li rispetto , così come comprendo la passione con la quale le valutazioni sono espresse e l’ emozione con la quale vengono seguite le vicende di questa quarta guerra ed immaginati ed auspicati i suoi possibili sbocchi . 
Credo però che siamo , malgrado tutto , uniti da un comune intento di pace e dal desiderio che siano risparmiate sofferenze e mortificazioni a tutti i popoli implicati in questi storici eventi . 
Sappiamo che la forza non può risolvere nessun conflitto , sia chiamata essa a prevenire o a riparare . 
La catena di azioni e reazioni può proseguire all’ infinito , ma , su questo terreno , lo sbocco non è mai positivo . 
La forza dunque non può vincere . 
Possono vincere alla lunga la ragione e la giustizia . 
E la ragione e la giustizia vogliono che i popoli del Medio Oriente , e naturalmente Israele , abbiano un’ esistenza sicura e dignitosa , nell’ ambito di confini presidiati dal consenso e , ove occorra , da una solida garanzia internazionale . 
È certo , onorevoli senatori , che con la guerra non si costruisce nulla . 
Ma è ugualmente certo che senza giustizia esplode la guerra , la guerra della disperazione . 
Ed è per questa convinzione che mi pare doveroso formulare un duplice appello , rivolto a coloro che possono , ma nel quale è implicito un nostro impegno conforme , per quella parte , anche limitata , che rientri nelle nostre possibilità . 
È un appello alla pace ed insieme ad una iniziativa coraggiosa e lungimirante che consenta di raggiungerla attraverso una tregua accettata , questa volta , senza né illusioni né colpevoli inerzie . 
Una pace non fragile , non apparente , ma durevole e vera , perché fondata sulla giustizia , perseguita con uno sforzo di buona volontà , di realismo e di fiducia nello spirito di questa epoca storica , nella quale , malgrado tutto , ci si muove verso la pace . 
Prefazione alla raccolta di scritti di Antonio Rossano 
Sono lieto di presentare la raccolta di scritti che Antonio Rossano ha dedicato ai problemi delle Regioni con particolare riguardo a quelli della nostra Puglia . 
Rossano è fine osservatore della realtà politica ed appassionato interprete delle esigenze sociali del nostro tempo . 
E di più sa descrivere ogni fenomeno con la lucidità e la immediatezza proprie di un autentico giornalista . 
Siffatte doti si rivelano in queste pagine , che hanno una loro unità ed un lineare significato . 
L’ impegno morale e la passione civile dell’ Autore sono evidenti . 
L’ oggetto dell’ indagine è dunque la regione , un nuovo spazio politico cioè , una nuova dimensione della libertà , un’ occasione offerta ad uomini e gruppi sociali , talvolta soffocati dal centralismo o dal torpore , di venire fuori , di mostrare le loro capacità , di assumere , prendendo in mano il loro destino , tutte le responsabilità . 
È chiaro dunque che cosa è legato alle regioni : 
un’ Italia più libera , più consapevole , più matura e , malgrado la spinta pluralistica del tutto naturale , più eguale per una universale valorizzazione di tutte le componenti della vita nazionale . 
Vi sono naturalmente dei rischi che si corrono , in ogni senso , se una così rilevante possibilità fosse poco o male utilizzata . 
L’ indicazione di vitali prospettive deve dunque accompagnarsi ad un grande senso di responsabilità . 
Credo che nelle pagine di Rossano ci siano le une e l’ altro . 
Il significato meridionalistico di questa esperienza è d’ altra parte evidente . 
In prima linea la possibilità è offerta a chi sa di non avere reso , per circostanze obiettive , al pieno delle proprie possibilità . 
Ed il Mezzogiorno , non deve , a nessun costo , perdere la grande occasione che un’ accresciuta autonomia offre . 
Dunque è disegnato un quadro assai interessante e che dovrebbe essere apprezzato da tutti i democratici ed i meridionalisti . 
Quest’ attenzione sarà il migliore , e del resto giusto , premio alla fatica ed alla passione di Antonio Rossano . 
Aldo Moro 
[ Ai giovani dell’ Ateneo di Bari ] 
Nel salutare gli studenti , Moro si è detto grato a Dell’ Andro per avergli offerto l’ occasione di ritrovare « i miei discepoli di un tempo adesso maestri delle nuove generazioni » ed ha dato atto ai giovani dell’ impegno che li aveva condotti fra i banchi dell’ Università anche in una giornata festiva . 
Il vostro studio − ha aggiunto − è una grande esperienza umana , nella misura in cui vi consente anche di verificare , dal vivo , l’ esistenza di una realtà dolorante . 
Il diritto penale è specchio di una società ma è anche indicatore di grandi valori sociali , consegnando alla comunità l’ uomo che si libera , nell’ obbedienza della legge . 
Moro ha quindi brevemente parlato della sua esperienza di docente e delle visite che , insieme ai suoi allievi , ha compiuto in istituti penali , accennando al grande tema della riforma così insistentemente chiesta anche dall’ interno delle carceri , spesso − come nel terribile caso di Alessandria − in forme e modi che rischiano di produrre effetti contrari a quelli auspicati , e pur necessari . 
Moro ha concluso rinnovando il suo augurio di buon lavoro a docenti e studenti e il suo « compiacimento di sentirmi ancora giovane in ragione della capacità , che ho ancora , di capire i giovani , di amarli » . 
[ Scambio di brindisi con il ministro degli Esteri bulgaro Petar Mladenov ] 
« Il quadro internazionale , pur con tutte le sue incertezze , ci consente di nutrire serie speranze per il consolidamento della sicurezza , per l’ arricchimento della cooperazione fra gli stati , per un decisivo passo in avanti sulla via della pace . 
Questo è un compito che spetta a tutti i paesi , grandissimi , grandi o piccoli , tutti con la stessa dignità e responsabilità sulla scena internazionale » . 
« La cooperazione italo-bulgara si iscrive in questo quadro come fattore importante . 
I nostri due paesi proseguono i loro sforzi , ciascuno nell’ ambito dei propri impegni internazionali , verso il raggiungimento dei grandi obiettivi di pace che si pongono alla comunità internazionale » . 
« Entrambi i nostri paesi partecipano alla Conferenza di Ginevra per la sicurezza e cooperazione in Europa . 
Comune è la speranza che essa possa contribuire , oltre che a garantire la sicurezza nel rispetto delle reciproche posizioni e degli assetti esistenti , a creare un clima nuovo in Europa , fondato sulla fiducia , sull’ intesa e sulla cooperazione . 
Nelle Nazioni Unite e nelle principali organizzazioni internazionali , l’ Italia e la Bulgaria hanno spesso , congiuntamente , cooperato per portare il loro contributo al rafforzamento della distensione , sottolineando , in ogni possibile occasione , gli ideali di concordia che accomunano i popoli . 
Sono note , del resto , le nostre preoccupazioni per le aree di crisi , per le quali riteniamo si debba fare riferimento ad autorevoli decisioni , si tratti della risoluzione 242 nel caso del Medio Oriente , o degli accordi di Parigi per il Vietnam » . 
[ Sui colloqui per la formazione del nuovo governo ] 
« La giornata di oggi è stata un po’ faticosa , come avete visto . 
Abbiamo ricevuto tutti i partiti presenti in Parlamento e il gruppo misto , proprio con lo spirito di instaurare un corretto e costruttivo rapporto fra un governo meramente potenziale e la propria eventuale maggioranza , e l’ opposizione . 
« Naturalmente , una giornata come questa porta una serie di elementi molto ricca , devo dire , elementi che hanno poi bisogno di essere meditati ; 
devono sedimentare un poco e in questo senso , quindi , non è male che domani io non veda ancora i partiti ma , come è noto , delle personalità . 
Vedrò i ministri finanziari , vedrò il governatore Carli e poi man mano altri esponenti della vita economica , sempre in qualità di esperti » . 
È stato chiesto a Moro : 
« L’ iniziativa del sen. Fanfani era di tentare di costituire un governo di tutti e quattro i partiti . 
Ella invece ha accennato a soluzioni più flessibili , e nella riunione della direzione della DC ha parlato di soluzioni di governo che possano preparare , anche in prospettiva , una ripresa della solidarietà dei partiti di centro-sinistra . 
Che cosa può significare questo ? 
» . 
« Ho spiegato appunto ai miei amabili interlocutori di oggi che io parto , nel mio incarico , dal punto in cui è giunto l’ on. Fanfani . 
L’ onorevole Fanfani ha fatto un grande sforzo meritorio al fine di realizzare la formula di centro-sinistra nella sua pienezza , con la partecipazione organica di tutti i partiti che tradizionalmente ne hanno fatto parte . 
Il generoso tentativo dell’ on. Fanfani non è riuscito e quindi io , investito di un mandato , mi propongo uno scopo più modesto . 
Cosa ho inteso dire con l’ espressione “ flessibile ” ? 
È un’ espressione come tante altre ; 
flessibile per me significa , in questo caso , una forma di coordinamento , di cooperazione meno impegnativa che non sia quella che si esprime attraverso una partecipazione organica di tutti i partiti al governo . 
Non è quindi una espressione definita , non significa necessariamente monocolore , bicolore , tricolore ; 
non indica i partiti che dovrebbero essere in questa flessibilità nell’ ambito del governo ; 
sta a indicare il desiderio di salvaguardare la politica di centro-sinistra . 
« Questo è il punto essenziale : 
cioè l’ obiettivo rimane la politica di centro-sinistra . 
Se in questo momento , come l’ esperimento dovuto all’ on. Fanfani dimostra , non siamo al punto di poter raccogliere ancora in seno ad un consiglio dei ministri i rappresentanti di tutti e quattro i partiti , cercheremo di raccoglierne alcuni acquisendo per altro − questo mi pare essenziale − il consenso di tutti i partiti della coalizione di centro-sinistra , nell’ ambito della maggioranza » . 
« Il nostro obiettivo è questo : 
di avere , se non la partecipazione , il consenso dei partiti impegnati , proprio per preservare questa formula della quale , anche oggi , in questo momento , parlando con potenziali collaboratori , con potenziali avversari , ho riconfermato l’ importanza ; 
una formula alla quale io ho legato tanta parte della mia attività politica , che ha un significato ben noto e quindi non vorrei vederla morire . 
Perciò , se necessario , bisogna lavorare per quella decantazione che permetta poi di ritornare , superate alcune asperità , alcune tensioni , ad un governo di questo tipo che , a mio parere , rappresenta il miglior equilibrio politico che possa essere immaginato in Italia in questo momento » . 
È stato anche chiesto a Moro : 
« Domani avrà colloqui con i ministri Colombo e Giolitti e con il governatore della Banca d’ Italia ; 
poi ricomincerà i colloqui con le delegazioni ? 
» . 
« Penso che dopodomani avrò ancora colloqui di questo tipo , continuando con esperti , anche allo scopo di esaminare un possibile programma . 
Voi sapete che il presidente Fanfani aveva presentato , nella sua relazione alla Direzione , una bozza di programma che , in linea di principio , ha avuto buona accoglienza . 
Io parto da questo , parto dalle decisioni del mio partito , ma devo svilupparle , anche alla luce delle cose che ho sentito dire oggi , tutte cose molto interessanti e in parte anche incoraggianti . 
Quindi , l’ idea di considerare accanto al quadro politico il quadro economico sociale , la condizione del Paese , la sua stessa sicurezza , sono tutte cose che meritano di essere approfondite e lo farò nel corso dei prossimi giorni , ritornando poi agli incontri ancora bilaterali con i partiti non appena questa fase che mi impegna personalmente di più sarà stata terminata » . 
« Vorrei anche ricordare che una parte del giorno di lunedì e una parte del giorno di mercoledì avremo ospite gradito , qui a Roma , il segretario di Stato americano Kissinger e quindi io ho ancora dei doveri di rappresentanza e di dialogo . 
A questi compiti naturalmente intendo dedicarmi ma non solo a questi , perché anche in quelle giornate non solo continuerò a pensare alla crisi che , come ho detto , con ferma volontà intendo risolvere , ma anche a incontrare persone e eventualmente anche partiti . 
Quindi potrò ricominciare − ha concluso Moro − anche nel corso di queste giornate un ciclo di consultazioni più ristretto , questa volta con i potenziali cooperatori di governo » . 
[ A Bari per la campagna elettorale ] 
« Dalle elezioni possono venire ragioni di aggravamento o principi di soluzione per i problemi esistenti nel Paese . 
Tutto quello che può favorire la pacifica evoluzione verso un nuovo assetto va nella giusta direzione . 
Tutto quello che cristallizza il disordine , irrigidisce i termini della lotta politica , dà più spazio alle forze della reazione e della rivoluzione , va nella direzione sbagliata . 
Una scelta non conservatrice e non rivoluzionaria , ma seriamente innovatrice , come quella costituita dalla Democrazia Cristiana , è davvero una scelta al servizio del Paese » . 
« Molte cose sono in gioco » , ha esordito Moro : 
il significato politico generale dell’ imponente mobilitazione popolare deriva « dall’ acutezza dei problemi e dal momento difficile ed incerto che il Paese attraversa » , oltre che dagli stessi attacchi condotti contro la Democrazia Cristiana . 
Ma , egli ha continuato , senza la Democrazia Cristiana – « a dispetto degli errori che pure ci sono stati e delle incrostazioni che non abbiamo saputo rompere » – la libertà in Italia sarebbe stata meno sicura e l’ evoluzione democratica più incerta . 
Oggi si è fatto universale il desiderio di giustizia , mentre « un profondo bisogno di verità e di pulizia si fa avanti » : 
« È un mondo nuovo quello nel quale siamo chiamati ad esercitare la nostra funzione . 
Ebbene noi comprendiamo ed accettiamo questa nuova realtà . 
Non siamo partito del passato ma dell’ avvenire » . 
D’ altra parte , ha aggiunto Moro tornando su questo tema a commento del voto sul referendum per il divorzio , in chiusura del suo discorso , « se la Democrazia Cristiana fosse un partito sempre arretrato di fronte ai tempi , il Paese non sarebbe potuto crescere come è cresciuto ; 
le strutture economiche , sociali e politiche non sarebbero potute cambiare come sono cambiate ; 
le aspirazioni popolari non sarebbero state tante né così grandi » . 
« Questa Italia diversa , questa Italia irriconoscibile , per il bene e anche per il male ( quante mai sono le deviazioni sulla via dello sviluppo ! 
) è tale anche per opera nostra . 
Non ci si può meravigliare piacevolmente per la maturità del popolo italiano e polemizzare con le forze che l’ hanno guidato » . 
Entrando nel vivo dei temi politici del momento , Moro ne ha esaminato analiticamente i più delicati : 
il pericolo fascista , i rapporti con il Pci , le prospettive del centro-sinistra , il quadro economico . 
Fascismo . 
Sia ben chiaro – ha detto con fermezza il presidente del Consiglio – che non ci lasceremo sopraffare e che non sarà consentito ad una piccola minoranza di deviare il corso della storia e di annullare il processo di riscatto civile , di elevazione sociale e di pacifica ed utile dialettica democratica . 
Rapporti con il Pci . 
È un « tema dominante » . 
La Dc sente di poter dire con chiarezza quanto di « diverso » la separi dal Partito comunista : 
« Diversa la concezione dell’ uomo , diversa la nostra concezione della società , diversa la nostra visione della vita economica e dell’ iniziativa che in essa si esplica , diverso l’ assetto istituzionale cui pensiamo ; 
diversa la nostra collocazione internazionale » . 
Ma , ha aggiunto , « tanto siamo chiusi alla confusione tra democristiani e comunisti e tra maggioranza ed opposizione , quanto siamo disponibili alla considerazione di quel che viene pensando dicendo e facendo valere il Partito comunista , specie sulle questioni cruciali che la crescita tumultuosa del Paese va proponendo » . 
Centro-sinistra . 
Le elezioni impongono « il dovere di un’ assoluta chiarezza e , quindi , di un confronto serrato da partito a partito . 
C’ è però da domandarsi se non vi sia un limite , se non sia giusto fissare un limite a siffatta dissociazione » . 
Moro si è detto preoccupato non per « il fatto che possa essere turbata la via del Governo » , quanto per la circostanza « che in tal modo si irrigidiscono rapporti di collaborazione , che sono presumibilmente destinati a riprendere , si innalzano steccati difficili poi da rimuovere , si dà al Paese l’ illusione di facili scelte alternative , distraendolo dallo sforzo doveroso di approfondire le affinità che sono nelle cose » . 
Dopo aver dato atto al Partito repubblicano dell’ apporto « diretto , determinante e qualificante » che dà al governo , Moro ha affermato che se « lasciar risucchiare , con una esclusione pregiudiziale , la socialdemocrazia in una politica moderata significherebbe disperdere forze importanti per il progresso del Paese » , « essere indifferenti alla sorte del Partito socialista , lasciarlo andare , con qualsiasi pretesto , lontano dall’ area del potere e della responsabilità , sarebbe un atto di incoscienza » . 
« Il Governo che ho l’ onore di presiedere è costituito secondo una formula , mai sperimentata finora nella politica di centro-sinistra , la quale resta quindi , nella sua forma organica , l’ obiettivo verso il quale muoviamo ed esprime significato essenziale del nostro sforzo » . 
Moro ha così concluso questa parte del suo discorso , ribadendo una sua dichiarazione recente : 
« Ho governato e governo innanzitutto nel nome della tradizione , della migliore tradizione democratico-cristiana : 
tradizione popolare , democratica , antifascista , capace di dar luogo a profonde innovazioni sociali e politiche , pronta a rintuzzare , per amore di libertà , ogni violenza e in specie quella rozza ed inaccettabile del fascismo . 
Ho governato e governo nello spirito del centro-sinistra , e cioè congiungendo l’ anima laica e l’ anima cattolica del Paese , in una forte spinta progressista » . 
Situazione economica . 
In questi sei mesi di Governo – ha detto ancora Moro – , nonostante la nostra situazione apparisse a molti quasi disperata , non ci siamo limitati a contenere l’ inflazione e a riaggiustare la bilancia dei pagamenti a qualunque costo . 
Con un atto di fiducia nelle nostre capacità di reazione abbiamo puntato alla ripresa dell’ economia imboccando una strada che , pur non priva di rischi , si è dimostrata , alla distanza , quella giusta . 
Con tutti i mezzi finanziari disponibili abbiamo operato nei settori decisivi dell’ agricoltura , dell’ edilizia , dell’ industria , delle esportazioni , mettendo in movimento una complessa manovra che darà i frutti sperati se la tempestiva approvazione parlamentare dei progetti presentati , la scelta di procedure che consentano una rapida ed efficiente applicazione , l’ impegno delle Amministrazioni centrali e periferiche dello Stato , la sollecitudine dei governi locali , in una parola la sensibile partecipazione di tutti , eviteranno ritardi , lentezze ingiustificate , conflitti di competenze , puntigliose difese dei vari punti di vista , egoismi corporativi . 
In ogni caso – ha precisato il presidente – riteniamo che i provvedimenti già presi avranno l’ effetto di migliorare per alcune migliaia di miliardi il reddito e la produzione nei prossimi ventiquattro mesi . 
Moro ha poi accennato al peggioramento della crisi economica in Europa testimoniato dal livello della disoccupazione che ha raggiunto la paurosa cifra di quattro milioni di lavoratori . 
Per non tenere bloccata lungamente l’ economia e assorbire le nuove leve di lavoro è da esaminare la possibilità di accrescere ulteriormente in Italia il sostegno all’ economia mediante provvedimenti di politica economica . 
I successi ottenuti sul fronte dell’ inflazione e della bilancia dei pagamenti rendono questo intervento meno rischioso di sei mesi fa . 
Ci auguriamo che al nostro impegno si accompagni quello degli altri governi europei in uno spirito di collaborazione e di armonizzazione degli sforzi . 
Moro ha poi detto che il Governo ha iniziato con le forze sociali un ampio dibattito , che si prolungherà nelle prossime settimane , per dare concretezza a queste prospettive . 
Senza un confronto ed un accordo tra la strategia della politica economica e il comportamento dei sindacati e delle imprese potremmo incorrere ancora una volta in una situazione di stallo e di blocco . 
La spinta sulla domanda prodotta dalle misure pubbliche potrebbe essere infatti vanificata da un aumento dei prezzi e dei salari che spingendoci al margine della concorrenza internazionale , riduca i nostri sbocchi all’ estero e diminuisca , in termini reali di reddito e di occupazione aggiuntiva , l’ efficacia delle politiche economiche intraprese . 
Una volta ricostituiti gli organi rappresentativi delle Regioni , dei Comuni e delle Province – ha aggiunto Moro – dovremmo anche cercare modi nuovi , più agili , di rapporti tra lo Stato e i governi locali : 
dal loro impegno dipende se la politica economica potrà tradursi in opere e in posti di lavoro , oppure se gli stanziamenti inutilizzati , magari per anni , si tradurranno nel potenziale pericolo di una spesa pubblica nel momento meno opportuno . 
« Al fondo della nostra crisi c’ è la distanza che separa il progresso effettivamente realizzato da quello sperato e voluto . 
Queste distanze certamente pesano ; 
è il faticoso cammino della elevazione dell’ uomo . 
Ma come sarebbe ingiusto addebitare a responsabilità della Democrazia Cristiana quello che è frutto delle naturali asperità del cammino , così sarebbe assurdo pensare che senza la Democrazia Cristiana , escludendo o diminuendo la Democrazia Cristiana , questi traguardi di libertà e di giustizia , emergenti dal profondo di una nuova umanità , possano essere concretamente ed ordinatamente raggiunti » . 
Nella grave crisi nella quale si trova il Paese – ha concluso Moro – « l’ alternativa resta tra rivoluzione e pacifica evoluzione . 
L’ innovazione , se si vogliono evitare le esperienze disastrose del radicalismo eversivo , deve compiersi nell’ ordine ad opera di partiti vivi , stimolanti , democratici , di autentico contenuto popolare . 
Tale è , con la sua lunga esperienza , la Democrazia Cristiana . 
È la vibrazione della sua anima popolare , secondo un’ ispirazione cristiana , che ha sconfitto il comunismo ed ha assicurato al Paese un trentennio di libertà ; 
libertà creatrice di un autentico ordine sociale e politico » . 
[ Discorso elettorale nel collegio di Bari-Foggia ] 
Evidente è il carattere convulso e , in generale , grossolano delle ultime battute della campagna elettorale . 
A tacere di altre forze politiche , le quali non vanno , nella loro propaganda , per il sottile , si nota la veemenza polemica dei partiti comunista e socialista e la loro concorde volontà di battere , con espedienti , che sono al limite della correttezza , la Democrazia Cristiana e solo la Democrazia Cristiana . 
Anche il contrasto con la destra è largamente attenuato , come se si ritenesse utile ai propri fini che la Democrazia Cristiana sia contenuta dal Movimento sociale . 
Il nemico da battere , senza esclusioni di colpi , è dunque chiaramente il nostro partito . 
Si conferma con ciò che esso appunto è la garanzia del sistema , il fondamento dell’ equilibrio politico del Paese , l’ ostacolo ad ogni avventura . 
Ma si rivela anche , in alcune impostazioni sfacciatamente elettoralistiche , qualche segno d’ incertezza nel vedere forte , attiva e persuasiva una Democrazia Cristiana che si era immaginata in ginocchio ed alla quale , con le elezioni anticipate , si voleva dare l’ ultimo colpo . 
Ed invece la Democrazia Cristiana resiste ed appare pienamente capace di vasta mobilitazione popolare e di attrazione del voto giovanile , che si era detto le fosse precluso . 
Spiace vedere i socialisti associati nella violenza polemica ed in un modo così pesante di propaganda . 
Così è per certe inammissibili e false ricostruzioni di un settimanale radical socialista di recente ed oscura formazione . 
In questi atteggiamenti non c’ è segno della civile e democratica alternativa che il Partito socialista italiano vorrebbe rappresentare . 
Affidarsi a questa prospettiva sarebbe una imprudenza . 
C’ è solo da sperare che la furia distruttiva sfumi con i risultati elettorali e dia luogo a più pacati e seri ragionamenti . 
Io sono convinto che siano egualmente da temere due eventualità : 
la maggioranza conseguita dai partiti di sinistra e la ingovernabilità del Paese . 
E tanto più preoccupanti esse appaiono , se si guarda al contesto internazionale nel quale l’ Italia dovrebbe essere inserita , il che richiede che essa abbia per continuità di governo tutta la sua iniziativa e che gli altri soci non siano indotti per diffidenza ad isolarla . 
In questo momento difficile c’ è più che mai da riproporre la vera immagine della Democrazia Cristiana e promuovere , come già sta avvenendo , intorno ad essa il consenso popolare necessario per dare le certezze e gli affidamenti che il Paese richiede . 
[ Presidente del Consiglio nazionale della Dc ] 
« Devo esprimervi innanzitutto il mio rammarico per aver dato occasione a questa nuova riunione del Consiglio Nazionale . 
Avrete certamente compreso che si è trattato di un fatto non personale , ma politico . 
Così come certamente non è stata personale , ma politica l’ iniziativa procedurale dell’ on. Prandini e di altri colleghi , che ringrazio per le gentili espressioni . 
Come ha testimoniato il Segretario politico , non ho sollecitato né desiderato questa investitura . 
Ma sono , come sempre , al servizio del Partito . 
Accetto dunque l’ incarico che avete voluto conferirmi . 
Ringrazio nel modo più vivo il Consiglio Nazionale , ringrazio ciascuno di voi , per avermi designato , facendomi un grande onore , a Presidente di questa Assemblea . 
Ricordo in questo momento , con grande deferenza , gli eminenti uomini politici , che mi hanno preceduto nell’ assolvimento di questa funzione . 
In particolare il mio pensiero va al Presidente Fanfani , il quale , così degnamente chiamato a ricoprire questo ufficio , ha voluto , dopo l’ intensa attività svolta , dedicarsi completamente alla vita parlamentare . 
Desidero esprimergli tutta la mia riconoscenza ed in particolare per l’ amichevole sentimento nei miei confronti , dal quale , ancora una volta , è stato animato . 
Al Segretario politico on. Zaccagnini , rivolgo il più vivo grazie , per avere voluto , con affettuosa premura , associarmi in qualche modo nella guida del Partito . 
È un altro segno , questo , della vecchia e cara amicizia che ci lega . 
Io svolgerò , nel modo più obiettivo e con il massimo impegno , il compito di dirigere questa Assemblea . 
Ma non mancherò , quando ne sia richiesto , di esprimere un parere e di dare un consiglio . 
Avrò a cuore , come sempre e , anzi , più che mai , l’ unità del Partito , salva sempre la dialettica delle posizioni e delle opinioni . 
Unità necessaria , soprattutto quando la DC si trova in una situazione nuova e difficile , nella quale devono potersi esprimere , in condizioni tanto mutate , la sua identità , la sua iniziativa e la sua forza di grande partito popolare . 
In questa situazione appunto ci muoviamo , ispirandoci alla tradizione democratica cristiana , agli orientamenti elettorali , ai deliberati del Congresso , i quali si rispecchiano fedelmente nella profonda ed esauriente relazione del Segretario del Partito . 
In questo quadro , che include il più leale appoggio al Governo dell’ on. Andreotti , si collocherà la mia azione . 
Per grandi che siano le presenti difficoltà , noi vi faremo fronte con spirito unitario , fiducia in noi stessi , forte determinazione . 
Sarò veramente lieto se , grazie alla vostra onorifica designazione , potrò dare un contributo , sia pur modesto , alla nostra battaglia per la democrazia italiana » . 

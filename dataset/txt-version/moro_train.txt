[ Intervista per La Rocca ] 
È comprensibile che le nostre istituzioni , ad un quarto di secolo dall’ emanazione della Costituzione repubblicana , rivelino delle deficienze e che perciò un dibattito sia aperto , benché in forma non acuta , su possibili riforme in questo campo . 
Qualche volta si tratta di posizioni critiche relativamente marginali , come durata del mandato presidenziale , non rieleggibilità immediata , elezione diretta , revisione delle immunità parlamentari . 
Qualche volta , come quando si mette in discussione il modo di essere , il compito proprio della Presidenza della Repubblica o il sistema bicamerale , si va certo più in profondità . 
Bisogna però dire che su tutti questi temi , piccoli o grandi che siano , gli argomenti pro e contro sono , in certo senso bilanciati , sicché non si determina una forte corrente politica in favore del mutamento . 
Valga per tutte considerare la proposta di revisione per una repubblica presidenziale . 
A parte i rischi , sempre presenti , di involuzione autoritaria , lo schieramento politico italiano non dovrebbe rendere affatto tranquilli circa una tale prospettiva . 
E se è vero , d’ altra parte , che quel che è particolarmente in gioco è il modo di produzione legislativa ( le mancate riforme ) , non si vede come un esecutivo autonomo possa essere utile a questo proposito . 
Le difficoltà sarebbero aggravate con il rischio di una paralisi che si manifesta chiaramente in alcuni sistemi presidenziali e non è neppure assente in quello nordamericano . 
In complesso possiamo dire che il bilanciamento dei poteri e cioè alcuni compiti del Presidente della Repubblica , relativa stabilità del Governo , integrazione tra Corte Costituzionale e Parlamento , competenze delle Regioni , autonomia della magistratura , è nel complesso abbastanza buono , il che non impedisce che in qualche punto possa essere ritoccato . 
Resta da vedere se , assicurata così la libertà , emerga la figura di uno Stato libero , ma anche uno ed efficiente . 
A questo proposito la risposta non può essere totalmente positiva . 
Ma il rimedio per questo , come per ogni altro punto , mi pare risiedere , più che in riforme , in un modo di funzionamento che chiama in causa i partiti , le forze sociali , i preposti alle pubbliche funzioni . 
Ecco , penso che un discorso sull’ inadeguatezza dell’ assetto istituzionale non debba essere un modo per evadere dalle responsabilità politiche . 
È evidente che proprio le forze politiche devono , con il loro impegno , vivificare le istituzioni ed accreditarle di fronte alla opinione pubblica . 
È questa la via per la quale il cittadino torni a riconoscersi nello Stato democratico nato dalla Resistenza . 
Quali sono a suo giudizio le cause del ritorno fascista e quale la risposta democratica più efficace ? 
Non c’ è dubbio che in questo momento la pericolosa componente fascista della destra italiana si sia fatta più evidente e più aggressiva . 
Il fenomeno allarmante si verifica al Nord come al Sud . 
Nel Mezzogiorno esso è più consistente , ma mi sembra abbia meno profonde radici , sia , per così dire , meno autentico e coerente . 
Difficile definirne , in così breve tempo , le ragioni . 
Giocano interessi compressi o che si sentono , più propriamente , minacciati , una certa inettitudine ad accogliere il nuovo , una sorta d’ insofferenza , magari inconfessata , a vedere estendersi , compromettendo equilibri tradizionali e consolidati , l’ area della dignità umana , l’ esasperazione abnorme del principio di autorità sempre presente nella dialettica sociale , la spinta a costruire l’ edificio della comunità senza correre rischi e cioè con componenti immobili , inerti e manovrate dall’ alto . 
Certo è che il problema è posto e che la nostra Costituzione , pervasa com’ è dallo spirito di libertà e contraria a qualsiasi forma di violenza , reca una condanna esplicita del fascismo . 
Essa è , infatti , ideologicamente e storicamente , l’ antitesi del fascismo . 
Esiste già una legge applicativa abbastanza articolata . 
So bene che si può discutere se sia politicamente accorto deferire ad un giudice il compito di dirci se in Italia il fascismo esiste o non esiste e che sono state avanzate idee interessanti sui poteri , certo , in questa materia , delicatissimi , del Parlamento e su quelli eventuali della Corte Costituzionale . 
Ora però la legge è questa e , come tutte le leggi , dev’ essere osservata , se ne sussistano le condizioni . 
Vorrei però dire che si tratta essenzialmente di un fenomeno politico . 
Una accorta azione di governo , un atteggiamento responsabile dei partiti , che non offra , per la sua serietà , pretesti al montare della protesta di destra sono , insieme con le nostre convinzioni morali , il migliore ( ed urgente ) antidoto al fascismo risorgente in Italia e forse incoraggiato altrove . 
Come vede la crisi economica che travaglia il nostro Paese , anche in rapporto alla comunità europea ? 
La crisi economica ha origini e ragioni complesse . 
Vi sono fattori internazionali ; 
vi sono nodi strutturali non ancora sciolti ; 
vi sono errori ed eccessi di azione politica e sindacale che non possono essere ignorati , anche se non debbono essere sopravvalutati . 
Le difficoltà economiche sono state invece ossessivamente utilizzate contro il centro-sinistra già nel 1963 e 1964 e poi ancora negli ultimi anni e mesi , fino a mettere in crisi questa politica di apertura democratica . 
È evidente che occorrono una serie d’ interventi congiunturali appropriati , per non avere una ripresa su basi inflazionistiche e perciò di corto respiro . 
Dobbiamo , come ho già detto , ritornare seriamente ad una politica di programmazione , la quale coinvolga le forze politiche e sindacali , guidata perciò da un Governo la cui voce sia ascoltata nella società . 
Mi pare , del resto , che si colga un senso di responsabilità nei sindacati , che non conviene lasciare disperdere . 
Nella programmazione sono naturalmente incluse le riforme , le quali poi non costituiscono un fatto rivoluzionario , ma una indispensabile ed improrogabile razionalizzazione del sistema , la quale ci adegui al livello dei paesi progrediti d’ Europa , con i quali siamo insieme in competizione e collaborazione . 
Le varie crisi – economica , politica , istituzionale – che tormentano la vita nazionale sembrano anche aumentare il distacco tra opinione pubblica e classe dirigente , accentuando la crisi di sfiducia nei riguardi dell’ uomo politico . 
Come uscirne ? 
Il distacco tra classe politica , la quale comprende Parlamento , Partiti e Società , è un fenomeno grave e crescente . 
Esso pesa meno in sede di autonomie locali , dove la vicinanza dei due poli rende meno difficile un’ intesa . 
Si tratta ad un tempo di insufficiente formazione , insufficiente informazione e di un modo di essere inadeguato dei Partiti nei confronti della società civile . 
Non v’ è dubbio che quest’ ultima è oggi diffidente , esigente e restia a concedere alle forze politiche mandati in bianco , o quasi , come per il passato . 
Queste ultime dunque debbono adattarsi ad una situazione nuova che richiede uno sforzo maggiore di comprensione , minori pretese di rappresentanza , una più onesta ed illuminante chiarezza di posizione e di propositi . 
Nella sfera politica risiede certamente la sintesi necessaria ed il coronamento delle molteplici posizioni assunte a livello sociale . 
Non ci si può perciò sbarazzare della politica . 
Ma guai a noi , se non sapremo rinunciare alle nostre alchimie , alle nostre ambiguità , alla nostra pretesa di gestire dall’ alto , chiedendo una confusa convalida di tanto in tanto , il destino politico della nostra comunità . 
È nota la sua posizione per una ripresa del centro-sinistra : 
quali ragioni la muovono e come pensa che debba collocarsi la Democrazia Cristiana nei confronti della sinistra socialista e comunista ? 
Com’ è noto , io auspico e ritengo possibile la ripresa della politica di centro-sinistra , magari , ove sia veramente necessario , mediante uno sviluppo graduale . 
Sono convinto che in tal modo non solo si dispone di una maggioranza più ampia e più equamente distribuita nel Paese , ma si realizza un migliore equilibrio politico , evitando di escludere totalmente la vasta fascia del corpo elettorale che si colloca sulla sinistra . 
È una operazione , questa , da fare in condizioni di chiarezza , di sicurezza democratica e di autonomia . 
Non vedo nella prospettiva politica il venir meno delle ragioni che impediscono al Partito Comunista di essere nel nostro Paese alternativa di governo . 
Resta il legame , sia pure qualche volta con spunti critici , nell’ ambito della solidarietà proletaria mondiale , presidiata dall’ Unione Sovietica ; 
resta la contestazione da parte comunista dell’ appropriata collocazione internazionale dell’ Italia ; 
resta l’ incertezza sul modello di sviluppo economico sociale , sul pluralismo politico , sull’ adozione della via parlamentare e nazionale per la conquista e la gestione , sempre reversibili , del potere . 
Questi ostacoli notoriamente non sussistono per il Partito Socialista , anche se esso è , per la sua stessa natura e funzione , un alleato difficile . 
Ma non c’ è ragione di non adottare una lungimirante e feconda strategia politica , anche se essa ci pone dei problemi . 
È qui la radice della politica di centro-sinistra . 
Non è opportuno coinvolgere , a nostro avviso , il Partito Socialista nella condizione di durevole opposizione che , realisticamente , sembra riservata al Partito Comunista . 
Non è opportuno alimentare una diffidenza paralizzante che avrebbe il solo effetto di saldare tra loro comunisti e socialisti e rendere radicali gli schieramenti politici nel nostro Paese . 
Naturalmente questa posizione del Partito Comunista è causa di tensione e mette continuamente a prova la democrazia italiana . 
La tensione si attenua però in due modi : 
con una seria politica di centro-sinistra e con una reale dialettica democratica tra maggioranza ed opposizione , che salvaguardi integralmente l’ autonomia della piattaforma politica di Governo . 
Come giudica il fatto che il dissenso cattolico cerca spazio soprattutto all’ estrema sinistra ? 
Abbiamo certo rilevato con rammarico l’ allontanarsi di gruppi , detti poi del dissenso , dalla Democrazia Cristiana , per cercare a sinistra uno spazio che mi pare essi non siano riusciti a trovare . 
Abbiamo pieno rispetto per siffatte crisi di coscienza . 
Si è pensato evidentemente che non fosse utile operare in una grande formazione come la Democrazia Cristiana , chiamata a fronteggiare molteplici esigenze , e che si dovesse rendere testimonianza su di un terreno , invece che pluralista e democratico , più radicale in senso classista . 
L’ effetto politico però , a parte la posizione dei singoli e salva la prospettiva storica , non è stato quello previsto . 
Si è amputata , più all’ interno che all’ esterno , la Democrazia Cristiana , se ne è indebolita la caratteristica popolare , ed invece che spostare a sinistra l’ asse della politica nazionale , esso è stato in certo senso arretrato con rischio crescente di radicalizzazione della lotta politica . 
Non è mia intenzione di fare alcuna polemica , ma solo di rilevare ancora una volta la complessità della situazione italiana e la importanza della funzione , estremamente delicata e caratteristica , che vi assolve la Democrazia Cristiana . 
Come vede il « dialogo » USA - Europa e quale ruolo vede per l’ Europa nell’ equilibrio mondiale ? 
Il discorso dei rapporti Stati Uniti - Italia e Stati Uniti - Europa è talmente importante e complesso da meritare di essere svolto da solo . 
Si può tuttavia fare almeno qualche considerazione . 
Si può parlare certo ancora di rapporti bilaterali tra i vari Paesi della Comunità europea e gli Stati Uniti , ma quel che è di vero rilievo è il rapporto della Comunità come tale , di quel tanto che c’ è oggi e presumibilmente vi sarà in Europa unita , con l’ America . 
È evidente lo sforzo di dare , grado a grado , una propria identità all’ Europa e di riconoscere , in modo ragionevole , quelli che sono i suoi propri interessi ed i modi per tutelarli . 
Il gruppo europeo è nel contesto atlantico e l’ appoggio statunitense è certo necessario sia per la difesa sia per una seria politica di distensione nel nostro continente . 
Ciò riconosciuto , resta vero che in questa politica globale l’ Europa non può rinunciare alla sua unità né ad un suo ruolo autonomo e significativo . 
Una volta proclamato l’ avvento di un equilibrio multipolare nel mondo , non si può ignorare o sminuire la funzione del polo europeo . 
Non crediamo che questa sia l’ intenzione degli Stati Uniti né che possa immaginarsi un atteggiamento rinunciatario dell’ Europa . 
Naturalmente l’ Europa non vuole l’ isolamento e tanto meno nei confronti degli Stati Uniti , al cui intervento essa deve di essere stata salvata due volte . 
Si tratta di stabilire rapporti ragionevoli e costruttivi con tutti i Paesi : 
Ovest , Est e Terzo Mondo . 
Se si avrà , come sembra , questo o quel negoziato , l’ Europa dovrà andarvi con spirito aperto , bilanciando i reciproci interessi ed avendo presente la interdipendenza politica sulla base di dignità ed autonomia di entrambe le parti . 
Ciò esclude che l’ Europa possa ridursi a fare una politica regionale . 
Essa , pur con mezzi limitati , fa una politica mondiale per sé stessa e così pure nella alleanza , che la stringe agli Stati Uniti d’ America . 
[ Discorso al XII Congresso nazionale della Dc ] 
Cari Amici , mentre si svolge questo Congresso , abbiamo certo tutti presente la difficile situazione del Paese , che la nostra iniziativa è chiamata a fronteggiare . 
Se esso non cadesse , per le note vicende , a circa quattro anni dal precedente , si sarebbe tentati di chiamarlo un Congresso straordinario , tanto è pressante l’ esigenza di fare , in termini di scelta politica , quel che valga ad invertire il corso delle cose . 
Il pigro funzionamento delle nostre istituzioni , l’ inadeguatezza di strutture , leggi , ordinamenti , la stanchezza della nostra vita economica con le incertezze che pesano sull’ avvenire , il modo della presenza in Europa , diventato un difficile e non eludibile problema , tutto questo , ed altro , è dinanzi a noi . 
La Democrazia Cristiana ne è interamente investita . 
Chi per primo deve preoccuparsi di tutto quello che non va e provvedere a modificarlo ? 
Questo onere ricade su di noi . 
Il Congresso si trova di più ad esaminare , in questo contesto , anche il tema del Governo , a compiere la valutazione dei mutamenti intervenuti , tra un Congresso e l’ altro , nel sistema delle nostre alleanze . 
Questo discorso cioè s’ intreccia strettamente con l’ altro dei dati negativi da conoscere ed eliminare . 
Io spero che sia possibile davvero prendere coscienza sia dei rischi inerenti alla situazione di un Paese in crisi , sia del respiro da assicurare allo schieramento politico . 
Intorno al Governo dell’ on. Andreotti dovrò enunciare , anche in questa sede , le mie riserve di principio . 
Ma vorrei aggiungere subito , e del resto non si tratta di una novità , il mio amichevole apprezzamento per quanto il Presidente ha fatto in un momento ed in condizioni così difficili , con personale sacrificio ed adoperando eccezionali riserve di esperienza , di duttilità , di prudenza . 
La mia critica , svolta con rammarico soprattutto perché rivolta in questa direzione , non ha mai inteso toccare le persone del Presidente del Consiglio e dei suoi Ministri né ha voluto essere irriguardosa verso alcun partito della coalizione . 
Ma la contestazione del tipo di Governo era per me un dovere , che ho adempiuto con chiarezza e fermezza , come cerco sempre di fare . 
E così egualmente mai è venuto meno il mio rispetto per il Segretario del Partito , anche se ho ritenuto di esprimere il mio dissenso nei confronti di alcune sue valutazioni e decisioni . 
A lui va il mio amichevole ringraziamento e saluto . 
Non ho mai fatto mia la polemica sulle generazioni , convinto , come sono , che gli uomini si giudicano solo in base alle loro attitudini ed esperienze . 
Ma devo dire che , se uomini di un’ altra età sono venuti , ad un certo momento , alla ribalta , è stato perché , a giudizio di chi ha il potere di scelta , era quella l’ occasione per assumere il loro compito , non già per una presunta irrimediabile paralisi del Partito dovuta a troppo forti contrasti ai quali sarebbe soggiaciuta la generazione più anziana . 
In particolare non è esistito mai conflitto tra il sen. Fanfani e me . 
Può esservi , invece , stato dissenso , manifestato in modo sempre rispettoso e cortese , su questo o quel punto . 
Niente di strano . 
Può riscontrarsi invece una insufficiente cooperazione . 
Consapevole che , in una situazione come questa , anche piccoli segni sono significativi , che hanno un loro rilievo anche limitati mutamenti qualitativi , ho creduto fosse utile al Partito una rinnovata fiduciosa collaborazione con il sen. Fanfani . 
E questo è uno dei dati del presente Congresso . 
Esso si inserisce in un sincero auspicio di più larghe intese in quello spirito non discriminatorio che caratterizza i migliori momenti di vita del nostro Partito , il quale , quando ha voluto , da contributi diversi ed apparentemente assai lontani , ha fatto derivare non la paralisi , ma un vigoroso perseguimento della sua linea politica . 
Cari Amici , mano a mano che ci si allontana dagli avvenimenti , un giudizio meno passionale diventa più agevole e la tensione legata alle situazioni contestate cede il posto all’ azione costruttiva . 
Il partecipare ad essa , con la sensazione di riprendere , davvero , il cammino , genera uno stato d’ animo di fiducia ed un grande senso di responsabilità . 
È questo l’ atteggiamento dei miei amici e mio di fronte ai problemi che questo Congresso ci pone . 
Sarebbe dunque ingiustificato andare al di là della limpida delineazione delle ragioni per le quali ci siamo trovati divisi , il polemizzare ancora , o rivendicare primati d’ intuizione e di coerenza . 
Si può constatare invece , con obiettività , che appare possibile una piattaforma comune , una direttrice di marcia largamente condivisa , pur essendovi , naturalmente , sensibilità e posizioni diverse , non tali però da mettere in forse la fermezza e serietà dei propositi formulati . 
E se così è , è dovere mio e dei miei amici respingere la tentazione dell’ isolamento , l’ allettamento delle posizioni intransigenti che puntano tutto sull’ avvenire , per fare insieme , con una visibile solidarietà , io credo , non sgradita all’ opinione pubblica , quel che è realizzabile pur tra tante difficoltà . 
In questo senso lo sforzo unitario , che io mi auguro sia consacrato da questo Congresso , non è né la vittoria né la sconfitta di nessuno , ma una buona cosa per la Democrazia Cristiana e per il Paese . 
Ciò naturalmente se un accordo di questo genere sia reale e significativo . 
Non desideriamo imporre , per parte nostra , una presenza che non sia veramente gradita . 
L’ adesione ad una piattaforma concordata dovrebbe costituire , a nostro avviso , l’ unico titolo in base al quale includere od escludere . 
Non mi sento di accettare quelle costruzioni geometriche , quelle armonie o disarmonie prestabilite che appartengono , mi si consenta di dirlo , a quel tanto di accademico che c’ è nella nostra vita politica . 
Una esclusione pregiudiziale di coloro che con perfetta coerenza hanno perseguito una politica di sviluppo democratico che coinvolgesse le forze socialiste disponibili , non sarebbe giustificata . 
Ma il discorso vale , come dicevamo , per tutti . 
C’ è il rischio dell’ unanimità . 
Ma una unità come questa è più tradizionale che inconsueta nella Democrazia Cristiana e trova in più la sua legittimazione nella convinzione di dovere accreditare di fronte al Paese una nuova iniziativa politica con una concordia pari alla difficoltà dell’ impresa . 
Dicevamo delle condizioni del Paese . 
Esso è stato investito dalla contestazione e scosso dal forte vento della novità . 
Ha avuto coscienza delle sue interne cristallizzazioni e diseguaglianze , della vecchiezza di alcune strutture , del dislivello che esiste tra il nostro ed altri popoli . 
Ed ha creduto di poter portare fino in fondo , rapidamente , la sua trasformazione . 
La nostra politica ha accreditato la giustezza del traguardo , ma non è sempre riuscita a fornire strumenti idonei , ad assicurare un ritmo di mutamento e di sviluppo , intenso , ma controllato . 
Ed allora , in questo grande cimento , le forze sociali sono apparse , ad un certo momento , come smarrite . 
Le forze politiche , come avevano accompagnato l’ avanzata , così hanno , talvolta , secondato l’ arretramento . 
Il Paese ha pensato di avere avuto troppo coraggio , si è macerato nella critica , si è imposto un momento di sfiduciato ripensamento . 
Una condizione , per fortuna , non definitiva . 
Ne possiamo uscire , siamo qui per uscirne , riconfermando gli obiettivi , riprendendo le alleanze , dandoci una regola di coesione ed una misura appropriata di azione . 
Le vicende recenti , ma con radici profonde , hanno messo in rilievo la difficoltà del nostro avvicinarci all’ Europa , del nostro confrontarci con essa , com’ è nelle regole del gioco . 
E ciò nel quadro delle relazioni di scambio e di cooperazione instaurate con il resto del mondo . 
A questo libero contatto , che abbiamo giustamente immaginato benefico , ci siamo aperti con una storica decisione del dopoguerra che scaturiva dal sistema di democrazia , ristabilito in Italia , e rappresentava una sfida ed un impegno per noi . 
Una duplice apertura dunque verso il mondo e verso l’ Europa . 
Quest’ ultima assumeva un significato comunitario e comportava una integrazione con importantissime implicazioni politiche . 
Ebbene la nostra fragilità , attenuata dal nostro sviluppo in circostanze favorevoli , è riemersa poi , resa evidente dalla scoperta di troppi ritardi non colmati e di troppe diversità non corrette . 
Il rischio , se non di una esclusione , almeno di una emarginazione da una Europa dominata da certe regole di efficienza e caratterizzata da un livello medio al di sotto del quale non si può andare , esiste . 
Ed è drammatico che esista soprattutto per l’ Italia , per la quale il constatare l’ impossibilità di tenere il passo con l’ Europa , significherebbe un pauroso ritorno indietro . 
Chi dice però che ciò non sarebbe invece un dramma per l’ Europa , ha presenti più dati economici che non fattori politici . 
E politicamente , nel senso della grande politica tra Est ed Ovest come tra Nord e Sud , passando per il Mediterraneo , una perdita come questa , l’ allontanamento dell’ Italia , sarebbe tutt’ altro che insignificante . 
Abbiamo dunque la necessità di una rapida ripresa , di un reinserimento in condizioni di dignità e di efficienza nella Comunità Europea . 
Quel che dobbiamo fare è tutta una serie di atti di adeguamento , di ammodernamento e di sviluppo . 
Questo essenzialmente oggi vuole dire essere europei , volere l’ Europa . 
Ci sono le dichiarazioni di principio , le affermazioni più spinte in tema di sovranazionalità , il rifiuto delle votazioni unanimi , la richiesta di elezioni dirette del Parlamento europeo e di accrescimento dei suoi poteri . 
Tutte cose estremamente importanti e , del resto , dette dagli italiani , assolutamente sincere . 
Ma bisogna ben vederne le implicazioni e qual è il corpo del quale il complesso di queste nobili aspirazioni costituisce l’ anima . 
Quel che sapremo fare bene per noi , varrà per l’ Europa , ci renderà , non nei discorsi , ma nella realtà , più europei . 
S’ intende bene , però , che la problematica circa il modo di essere veramente europei , stare dentro , non fuori dell’ organizzazione che il nostro Continente , ad Occidente , si è dato e sta per darsi , non esaurisce certo il discorso sull’ Europa . 
Perché ammesso , come speriamo , che , tenendo duro , si riesca a vincere la sfida e ad essere in pieno nella Comunità , stabilmente , dobbiamo pur sapere , perché questo è nostro fondamentale problema di politica estera , che cosa è l’ Europa di cui siamo parte , quale il suo contributo all’ equilibrio , alla cooperazione ed alla pace . 
Mai come ora , infatti , il problema della pace , della possibilità della pace , è stato aperto nel mondo con significativi passi innanzi e felici prospettive . 
Avendo rotto l’ isolamento , per volere l’ Europa , dobbiamo anche operare in modo tale che l’ Europa si faccia fino in fondo , secondo una logica d’ integrazione economica e di struttura politica ( e sappiamo quanta parte di responsabilità ricade su di noi , sia pure con l’ aiuto e la solidarietà degli altri ) ed insieme che l’ Europa Unita non ci isoli , ma ci unisca . 
Ci sono motivi politici di fondo che sospingono ad utilizzare l’ Europa , oltre che per la tutela di nostre legittime posizioni , come un centro di decisioni , una forza di attrazione , un fattore efficace per l’ equilibrio di un mondo veramente multipolare , del quale appunto l’ Europa sia un polo con una funzione non regionale , ma globale . 
L’ attenzione rivolta al Mediterraneo ed all’ Africa , il rapporto , nuovo e costruttivo , con i popoli emergenti , il collegamento con l’ America Latina , una dignitosa cooperazione con l’ Est europeo nel quadro di alcuni interessi e valori che riguardano l’ intero continente , sono altrettanti aspetti di un ruolo mondiale dell’ Europa , allo svolgimento del quale essa non dovrà in nessun modo sottrarsi . 
Tutto questo non potrà che essere fatto con gli Stati Uniti e non contro gli Stati Uniti e , naturalmente , senza alcuna passività e subordinazione . 
Un’ intesa con gli Stati Uniti è nell’ ordine normale delle cose . 
L’ importante è andare all’ incontro pacatamente , dignitosamente , con ragionevoli posizioni concordate , sapendo che la nostra unità ed il compito europeo sono irrinunciabili , quanto il legame di solidarietà che ci ha stretto e ci stringe alla grande democrazia nord-americana , alla quale l’ Europa deve di essere stata salvata due volte . 
In realtà senza gli Stati Uniti ci è impossibile , se occorresse , difenderci , come anche fare una seria politica di distensione . 
L’ Alleanza Atlantica resta per l’ Italia , come per l’ Europa occidentale , fondamento essenziale della politica estera e non come fine a sé stessa , e non come una stabilizzazione definitiva di un mondo in cui la pace sia garantita dall’ equilibrio del terrore , ma come punto di partenza per una iniziativa unitaria , nella quale ciascuno di noi ponga però la propria sensibilità ed un particolare accento , per una pacificazione vera , su basi di fiducia , in Europa e nel mondo . 
Gli sviluppi in corso , dopo il successo dell’ Ostpolitik , nel settore degli armamenti strategici , della riduzione equilibrata delle forze , della Conferenza di sicurezza e cooperazione in Europa , sono anche frutti , ed estremamente importanti , di questa solidarietà che non si appaghi di una chiusa volontà di difesa , ma voglia dar vita ad una politica . 
Queste cose importanti si fanno in buona armonia , che va ricercata con impegno , con gli Stati Uniti , ma senza che ciò significhi che l’ Europa nel suo insieme è una dipendenza , una sorta di regione subordinata agli Stati Uniti . 
Ciò non sarebbe onorevole ; 
ciò non corrisponderebbe agli stessi interessi americani ; 
ciò toglierebbe un elemento di mobilità e flessibilità alla situazione e valore ad un tramite , probabilmente insostituibile , con numerosi liberi paesi , poco potenti forse , ma fieri , che costituiscono la Comunità internazionale . 
Paesi da non dimenticare , perché , se ancora il punto essenziale di equilibrio è in Europa , la politica mondiale non si esaurisce nei rapporti Est-Ovest come sono stati tradizionalmente intesi , ma si esprime in una serie indefinita di contatti , di crescente importanza , i quali configurano il mondo non come quadro pentapolare , ma come autenticamente multipolare con un sempre maggior peso delle Nazioni Unite e dell’ opinione pubblica mondiale che in essa essenzialmente si esprime . 
Ritornando ora alle nostre cose , alle condizioni del Paese , non sarà certo difficile un accordo tra noi sui temi della ripresa economica e dello sviluppo , restando preminente il problema del Mezzogiorno , fortemente aggravato dalle difficoltà congiunturali . 
L’ inizio , di fronte al quale ci troviamo , dopo anni che hanno reso stagnante e quasi incapace di reazione il nostro sistema economico , rischia di impoverirsi e vanificarsi sotto la pressione di fattori inflazionistici , se una accorta politica congiunturale non riuscirà a mettere sotto controllo , nella maggiore misura possibile , il sistema dei prezzi , evitando che esso sia causa di deflazione e che si scateni una disperata e globale rivendicazione sindacale , fino ad ora evitata dal senso di responsabilità e dalla speranza delle confederazioni sindacali . 
Eventuali fiscalizzazioni ed opportune intese per quanto riguarda le industrie e le intermediazioni commerciali , dovrebbero costituire un rimedio di emergenza , senza perdere di vista l’ obiettivo di disporre stabilmente di un meccanismo appropriato , anche di natura fiscale , che valga ad assicurare la necessaria stabilità in una politica di sviluppo . 
Un rilancio dell’ edilizia , una seria utilizzazione della spesa pubblica , la produzione di beni sociali mediante l’ attuazione delle riforme , dovrebbero consolidare la ripresa economica e riavviare gli investimenti . 
Una politica congiunturale è sempre indispensabile , perché è nella buona amministrazione dell’ economia che possono essere inserite tutte le innovazioni ritenute necessarie , evitando che esse siano messe in crisi dalla disfunzione del sistema e che alla politica di riforme sia addebitata una recessione causata invece dall’ incapacità del potere politico di servirsi dei molteplici strumenti a disposizione per regolare e mantenere il più possibile costante il ritmo dello sviluppo economico . 
Malgrado le delusioni che non sono mancate nella realizzazione della programmazione , talvolta per errori tecnici , talaltra per l’ insufficienza dell’ Amministrazione e del complesso delle forze , politiche , sociali , sindacali ( fino al Parlamento ) , che avrebbero dovuto essere coinvolte nel grande sforzo di razionalizzazione , non crediamo di potere rinunciare a questo strumento , il più idoneo a generare utili consapevolezze , rigorosi atteggiamenti dello Stato , comportamenti responsabili e conformi delle forze sociali , vincolate non da inammissibili costrizioni , ma dalla chiara ed organica visione dell’ interesse comune . 
Qualcuno ha visto in questa perfetta armonia qualche cosa di utopistico . 
E certo resterà sempre margine per l’ errore di previsione , come per l’ inerzia dello Stato , come per il calcolo egoista di questo o quel gruppo sociale . 
Ma se non cominciamo , o ricominciamo , ad operare con senso di responsabilità , se , in un momento di emergenza come questo , non abbandoniamo la improvvisazione ed il particolarismo , se non ci sforziamo di mettere ordine nelle nostre cose , di formare delle sensibilità , di ristrutturare l’ amministrazione , di fare riferimento , come è stato detto , alle centrali sindacali come autorità salariale , quale speranza ci rimane ? 
Vogliamo , in considerazione della grandezza del disegno , rinunciare almeno ad una iniziale organicità d’ interventi pubblici e di decisioni private , che siano legati tra loro da un nesso razionale e politicamente significativo ? 
È in questo quadro che assumono valore e costituiscono motivo di speranza gli accenti molto seri che si sono colti nel mondo sindacale in relazione ad una situazione certo grave , ma che , anche risanata , potrebbe tornare ad essere motivo di preoccupazione , se le organizzazioni dei lavoratori , come , del resto , quelle imprenditoriali , non rinunciassero al ruolo di controparte che fa solo il suo gioco ed invece assumessero , attraverso i canali della vita democratica , adeguati poteri ed adeguate responsabilità . 
A questo fine gioverebbe un esemplare atteggiamento dei partiti . 
È difficile chiedere ad associazioni che partono di necessità dalla considerazione di particolari interessi , una visione d’ insieme che troppe volte manca proprio ai partiti , i quali , impoveriti di contenuto ideologico e non sempre pronti a prospettare con energia e convinzione quella sintesi politica che è loro compito proporre , concorrono ad una frammentazione corporativa , della quale , in tali condizioni , non è giusto fare carico ai sindacati . 
In questo quadro va pure collocata l’ attribuzione ai sindacati di una parte significativa nella gestione della politica del lavoro . 
Se si chiede , bisogna dare ; 
se si conta sugli altri , bisogna accordare fiducia . 
In questo insieme , il quadro politico , del quale abbiamo appassionatamente discusso fin qui e continuiamo a discutere in questo Congresso , costituisce un fattore tutt’ altro che indifferente . 
Un responsabile atteggiamento poi delle forze sociali , le quali hanno un peso certamente bilanciante di fronte ai poteri espressi dal suffragio universale , tanto più può essere sollecitato nei confronti di un programma di riforme . 
La ripresa del movimento per le riforme comporta un blocco di forze sociali favorevoli , le quali compensino gli interessi colpiti e le molteplici forme di resistenza al nuovo . 
Ed in esso i sindacati dei lavoratori , consapevoli del fatto che solo in questo modo e non in astratti termini salariali è definita la condizione dei loro rappresentanti , costituiscono una componente necessaria . 
Per questa via può essere assicurata la giusta parte di beni sociali , che opportunamente equilibrati con i consumi privati , non possono essere forniti che da una iniziativa pubblica , da un’ azione specifica di giustizia sociale . 
Si tratta , del resto , non di un fatto arbitrario , che l’ ostinata volontà di qualcuno tenti d’ imporre , ma di misure di razionalizzazione troppo a lungo ritardate in Italia e che costituiscono , ad un tempo , il superamento di una delle ragioni di inferiorità di fronte a Paesi europei ad alto livello di sviluppo e fattori di rilancio dell’ economia , per i nodi che sciolgono e per le possibilità che offrono . 
Anch’ esse del resto dovranno essere seriamente collocate nel quadro della programmazione , definite con una piena consapevolezza dei loro costi e delle loro implicazioni , chiarite nella loro giustizia ed ineluttabilità , munite di tutti i mezzi per una compiuta realizzazione . 
E così quali e quante riforme fare in ogni legislatura dovrebbe essere stabilito con rigore , evitando di mobilitare le coalizioni di troppi interessi a fronte di un’ attuazione legislativa e pratica del tutto insufficiente . 
Al Parlamento dovrebbe essere offerto il modo e lasciato il tempo per ritornare sul cammino già fatto e conoscere come la legge di riforma , e del resto qualsiasi legge importante , abbia avuto attuazione , sia stata cioè eseguita dal Governo . 
Vorrei poi ricordare l’ importanza degli accenni che da varie parti sono stati fatti ad una eventuale autoregolamentazione dell’ esercizio del diritto di sciopero in talune materie . 
In assenza di una legge , pure prevista dalla Costituzione , un esame di questo tema dovrebbe apparire naturale da parte delle grandi forze sindacali . 
Poiché non vi sono forti convinzioni né sono maturi i tempi per una riforma costituzionale , non per questo ci si può disinteressare delle istituzioni . 
Se revisioni radicali non sono opportune , minori mutamenti possono essere indispensabili , da realizzare con riforme limitate o mediante iniziative politiche . 
È fatto di volontà politica infatti la giusta stabilità del Governo come la celerità , direi l’ essenzialità del lavoro parlamentare importante . 
È fatto di volontà politica , anche se con il completamento di una opportuna legislazione , la risoluzione della crisi della giustizia , la capacità cioè della decisione giudiziale di soddisfare le esigenze della società per tempestività ed efficacia . 
Non è indifferente , anzi è di primordiale importanza , che la Magistratura sia , nella sua autonomia , non estranea alla vita dello Stato democratico e raccordata , senza ovviamente alcuna dipendenza gerarchica , agli altri poteri . 
È fatto di volontà politica , anche se qui pure è necessaria un’ integrazione legislativa , che la Regione si collochi con pienezza di autonomia e di iniziativa al suo giusto posto , senza usurpazioni e senza abdicazioni , realizzando quel pluralismo che ha qui un suo punto di forza e che va riportato dalle declamazioni alle cose . 
Non occorre neppure soffermarsi sui problemi della scuola , per i quali tutte le espressioni d’ urgenza sono talmente logorate che , semplicemente , s’ impone di andare avanti , rispettando anche qui , e seriamente , quelle autonomie e quelle caratteristiche umanistiche , comunitarie e sociali che debbono caratterizzare una scuola veramente nuova . 
Da ultimo , accenno all’ urgenza della legislazione relativa ai diritti civili , nella quale includo i temi dell’ informazione e della radiotelevisione italiana . 
Giunti al termine del lungo periodo preparatorio di questo Congresso , dobbiamo ora presentare in sintesi i motivi essenziali della nostra posizione . 
Il Partito è di fronte alla sua responsabilità e deve impegnarsi sino in fondo . 
Noi la nostra scelta l’ abbiamo fatta da tempo . 
L’ abbiamo fatta anche con tagliente nettezza sia con le nostre parole , che non sono mancate ad ogni utile scadenza , sia con i nostri atti di dissociazione dalla gestione del Partito e del Governo , che ci sono costati umanamente , ma che abbiamo ritenuti doverosi , come un segno di serietà ed una posizione di riserva che il Partito avrebbe potuto utilizzare . 
Non riprenderemo ora , come ho già detto , la polemica . 
Quel che era necessario ieri , per chiarire , illuminare , orientare , può non esserlo oggi , quando si avverte soprattutto l’ esigenza del ricomporre . 
È certo che non vogliamo portare la responsabilità di una sola parola che concorra a disgregare e non sia resa necessaria da una ragione di verità . 
Una qualche soddisfazione c’ è per essere usciti da una posizione , rispettata per la cortesia dei nostri amici , ma in certo modo incompresa ed eccentrica . 
Le cose che a noi è stato possibile dire a voce più alta , queste cose giacenti sotto un leggero strato di polvere , ritornano ad avere cittadinanza nella Democrazia Cristiana . 
Ebbene la nostra critica è relativa all’ interruzione della politica di centro-sinistra , interruzione che noi abbiamo ritenuto né necessaria , né utile per l’ auspicata chiarificazione con il Partito Socialista . 
Io non intendo disconoscere , con queste considerazioni , che convenisse compiere , tra il ‘ 71 e il ‘ 72 , un riesame della politica di centro-sinistra e che una rettifica potesse essere apportata , restando integra la formula , allo scopo di ristabilire un pieno collegamento tra la guida politica e l’ opinione pubblica , allarmata di fronte all’ insufficiente affiatamento della coalizione ed alla difficoltà di dominare la complessa realtà sociale , conducendo le grandi e confuse aspirazioni della nuova società verso uno sbocco positivo . 
Sarebbe apparsa utile allora una iniziativa coraggiosa , diretta a salvaguardare , attraverso un leale chiarimento , la politica di centro-sinistra . 
Questa iniziativa non c’ è stata . 
Posso , a cose fatte , constatare che di questo momento di difficoltà , non affrontato in tempo , ha beneficiato la destra . 
La stessa scelta delle elezioni anticipate , la formazione del Governo monocolore ( e cioè , essenzialmente , senza più i socialisti ) ed infine la decisione in favore della fragile alternativa centrista sono tutte espressioni della nostra difficoltà a condurre un dialogo dignitoso con i socialisti . 
Si trattava di una grossa iniziativa tattica , che però creava un rischio per la strategia globale della Democrazia Cristiana . 
Una certa opinione pubblica aveva l’ impressione che il successo del 7 maggio fosse così pieno da offrire alla Democrazia Cristiana , con tutto suo agio , in corrispondenza a mutate esigenze politiche , la possibilità di spostarsi a destra e di tagliare i legami con il Partito Socialista . 
Sappiamo come l’ opinione pubblica sia incline sovente a dar libero corso alle illusioni e si adagi volentieri nel cercare una facile uscita alle cose difficili della vita . 
Credo che tocchi a noi illuminarla e guidarla , chiarendo la reale natura delle possibilità alternative . 
L’ esperienza che abbiamo fatto ( e che , si noti bene , non è stata neppure condotta fino in fondo mediante una prova di forza sul terreno delle autonomie locali ) sta a dimostrare , al di là di ogni argomentazione politica , che l’ obiettivo di costituire potenziali alternative con le elezioni del 7 maggio è riuscito solo in misura limitata , che il confronto radicale è giovato alle posizioni più forti od a quelle , se si vuole , più rozzamente caratterizzate , che l’ elettorato democratico il quale si raccoglie compostamente , com’ è nella sua natura , intorno alle posizioni del Partito Liberale non è numeroso ed è certo , comunque , meno numeroso di quello inquieto , teso alla ricerca di assetti sociali e politici soddisfacenti , che si trova sul versante della sinistra e del quale noi , democratici cristiani , non possiamo disinteressarci , né direttamente ( perché una parte giunge a noi ) né indirettamente nel configurare le nostre alleanze . 
Certo la Democrazia Cristiana non deve cadere prigioniera di uno stato di necessità . 
Essa ha almeno bisogno di un sostegno di opinione pubblica , che indichi dei limiti invalicabili , quei valori essenziali che non possono essere messi in gioco . 
Una opinione pubblica non illusa , ma bene informata , vale di più di una discutibile alternativa , per dare un significato accettabile all’ accordo di Governo tra la Democrazia Cristiana ed il Partito Socialista Italiano . 
Nell’ obiettiva fragilità dell’ alternativa , unico rimedio sarebbe stato il ricorso a nuove elezioni . 
Il fatto elettorale è in effetti latente nell’ esperienza centrista . 
Taluno vi ha fatto allusione , qualche altro l’ ha respinta , rilevando il significato che essa avrebbe obiettivamente assunto di un appello all’ elettorato a serrare , comunque , a destra , a destra e non al centro , provocando così la temuta radicalizzazione della lotta politica in Italia , la contrapposizione frontale di blocco contro blocco , dei quali l’ uno includerebbe la Democrazia Cristiana influenzata da destra , fatta essa stessa destra ; 
l’ altro sarebbe egemonizzato , venuta meno ogni articolazione e differenziazione sulla sinistra , dal Partito Comunista . 
È questo rischio appunto che con tutte le nostre forze abbiamo cercato di scongiurare . 
Si è fatta della polemica intorno alla cosiddetta centralità . 
C’ è un significato della centralità , che è per noi fuori discussione : 
la collocazione della Democrazia Cristiana al centro dello schieramento politico , del quale del resto essa occupa una così vasta area , ritraendone peculiari responsabilità . 
Che cosa si veda da questo osservatorio , che cosa possa richiamare la nostra attenzione , non c’ è neppure bisogno di dire . 
Si guarda sì , in tutte le direzioni e può essere vero che si sia chiamati a scegliere in direzioni diverse . 
Ma un potere di scelta non è una scelta . 
Il giudizio politico su di noi viene dato non considerando , se abbiamo o meno , se ci siamo procurati o meno , se ci siamo preclusi o meno una libertà di scelta , ma per il modo come l’ abbiamo esercitata . 
Io non voglio dunque criticare questo potere , ma sto anche bene attento a non sopravvalutarlo . 
In una situazione qual è quella del nostro Paese , in una situazione qual è quella nella quale ci troviamo , mi pare che sia di estremo interesse sapere dove si volge il nostro sguardo , quale concreto indirizzo politico stiamo per adottare . 
Si può pensare allora che ci si volga verso la sinistra , che in essa , la quale costituisce così larga parte dello schieramento politico , si colga una interessante ed utile varietà di atteggiamenti , una disponibilità ed apertura obiettivamente rilevabili in un settore e non invece in un altro e tali da poter essere conseguentemente valorizzate . 
Può essere che negli anni 70 come negli anni 60 una strategia di sviluppo democratico emerga , promossa e in certo senso imposta ( è l’ imperioso dovere di cui parlavo negli [ anni ] 
60 , all’ inizio di questa esperienza ) da una società percorsa da tutte le inquietudini , turbata da tutte le diseguaglianze , mossa da tutte le aspirazioni , carica di una tensione che , non scaricata , potrebbe mettere in causa proprio quelle strutture democratiche che intendiamo difendere . 
Problemi assai gravi si pongono dunque per quel che attiene l’ incandescente materia sociale ; 
ma altrettanti ne sorgono di riflesso per quel che riguarda la guida politica di un movimento tanto difficile , quanto importante . 
Io non voglio dunque contestare che si possa scegliere com’ è già avvenuto . 
Io mi preoccupo , sperando che sia questo il modo di avviare la formazione di un vasto e consapevole schieramento , di quel che si sceglie adesso , dell’ uso che si fa ora della nostra posizione privilegiata . 
Del resto nelle poche osservazioni che abbiamo fatto or ora è già detto che cosa penso del nostro futuro e perché penso così e non in altro modo . 
La mia scelta è quella del 1962 , alla quale sono rimasto fedele e per motivi che l’ evoluzione del Paese ha non sminuito , ma rafforzato . 
Il che non vuol dire , ripeto , che non vi sia un riesame critico da fare , non vuol dire che un’ autocritica severa non convenga così a noi come ai socialisti e , perché no , agli altri partiti della coalizione , componente essenziale , insieme con noi , di ogni combinazione e , al pari di noi , chiamati ad un esame di coscienza . 
Nessuna politica , è evidente , passa indenne attraverso un decennio di storia ed un decennio , poi , come questo . 
La mia difesa della linea politica non significa dunque l’ accettazione di ogni sua manifestazione , non costituisce rifiuto a vedere bene , insieme , in che cosa abbiamo sbagliato , in che cosa siamo stati inadeguati , in che modo abbiamo perso , in qualche misura , il controllo della situazione . 
Quel che io respingo è la diffidenza totale , quello spirito catastrofico , quel vedere sempre e solo gli aspetti negativi , quel gusto d’ intimare , prevedendo , volendo che la risposta sia negativa e che , conseguentemente , ci si restringa su un solo versante , con una sorta di Governo che mi si consentirà di chiamare unilaterale , accettando come naturale che tutto il resto sia considerato inutilizzabile . 
È questo tipo di polemica antisocialista , unilaterale e falsa , che io respingo , come penso sia respinta largamente in questa sede responsabile , in quest’ ora della verità , anche se qua e là se ne è pure fatto uso . 
E non è stato bene , lasciatemelo dire . 
Perché su questi motivi irrazionali , su questi stati d’ animo esasperati , si possono fondare effimere fortune , ma si concorre a diseducare la nostra nervosa opinione pubblica , a disarmare la nostra fragile democrazia , e ci si trova dinanzi , quando è giunto il momento , ad ostacoli pressoché insormontabili . 
Ma se rifiutiamo ora ( e questo a me basta ) l’ alternativa centrista , per riaccostarci alla politica di centro-sinistra , magari con il passaggio , che qualcuno suggerisce , ma io non mi sento di raccomandare , di un Governo a tre , al quale il Partito Socialista dovrebbe dare il suo appoggio , che ne sarà di questa prospettiva politica , che ne sarà del Partito Liberale intorno al quale essa s’ incentra ? 
Ma io vorrei ricordare in questo momento , come del resto ho fatto ripetutamente , che i miei amici ed io non consideriamo l’ esperienza centrista come un momento negativo della storia della Democrazia Cristiana . 
Noi fummo difensori della politica centrista che si protrasse per un decennio e con momenti di autentico vigore . 
Era un tempo , c’ è appena bisogno di rilevarlo , assai diverso da questo e con un tipo di società caratterizzata in tutt’ altro modo . 
Vi erano appena i primi segni di un’ evoluzione profonda che è lungi dall’ essere giunta al suo punto culminante . 
Confusione , a dir poco , sulla sinistra , dove era tuttavia il seme di una crisi che avrebbe portato lontano i socialisti sulla via della loro autonomia . 
A destra gruppi non mancavano di premere , come mai hanno mancato di premere , sulla Democrazia Cristiana . 
In quelle condizioni sociali , in quelle condizioni politiche la formula di centro si contrapponeva a molte cose , esorcizza tentazioni sempre incombenti sulla Democrazia Cristiana . 
Era sì una formula di opposizione globale sulla sinistra , in presenza di una certa situazione , come sulla destra . 
Ma era pure una formula che contrastava l’ integralismo nel quale la Democrazia Cristiana poteva impigliarsi sia per il suo bagaglio ideologico , sia per la forza elettorale sulla quale era fondato il suo potere . 
Ed era anche , specificamente , un rifiuto di alleanze a destra , un « no » alla proposta di collocare la Democrazia Cristiana nell’ area della destra , di dissociarla da forze di sinistra verso le quali la porta , se non sia forzata , la sua funzione democratica . 
E questa tentazione era , ed è , tanto reale , che nella dialettica interna del Partito , di Congresso in Congresso , di Consiglio Nazionale in Consiglio Nazionale , si è dovuto fare sempre la difesa , per fortuna lungamente vittoriosa , di questa o quella forza di sinistra , di volta in volta considerata estranea e pericolosamente contaminante per la Democrazia Cristiana . 
Si è dovuto difendere l’ on. Saragat come poi l’ on. Nenni , l’ on. De Martino e così via . 
Ebbene la difesa del collegamento con la sinistra socialdemocratica , la sola , all’ epoca , utilizzabile , faceva tutt’ uno con un equilibrio centrista ancora ricco di vitalità . 
Il Partito Liberale , finché non irrigidì le sue posizioni , figurava degnamente in una coalizione , la quale manteneva aperto uno spazio democratico di discrete dimensioni , apriva una dialettica e preparava sviluppi che a noi apparivano di vitale importanza per la democrazia italiana . 
Questo ieri . 
Ma oggi ? 
Ma oggi può essere recuperata quella situazione , come se nulla fosse cambiato , come se i tempi non ci avessero portato cose nuove e quali cose nuove ? 
Una meccanica trasposizione dal passato al presente è indispensabile . 
La formula più equilibrata , guardando all’ intero schieramento italiano ed alla presente realtà sociale e politica , è quella di centro-sinistra . 
Esiste certo una importante posizione e funzione del Partito Liberale nella democrazia italiana : 
ma non esiste , tenuto conto di una lunga e non esaurita polemica , un centro-sinistra che si estenda fino al Partito Liberale . 
Crediamo che le fantasie pentapartitiche , escogitazione disperata di fronte a scelte difficili , siano ora del tutto cadute . 
Resta la realtà . 
E la realtà vuol dire una scelta in favore del Partito Socialista , perché le alternative generate dalla centralità non sono oggi politicamente equivalenti . 
Prescegliere il Partito Socialista significa rendersi conto che il problema della democrazia italiana è il recupero di forze di sinistra disponibili , è il rifiuto di considerare inutilizzabile tutta intera la componente socialista , è l’ impedimento del blocco egemonico costruito e guidato dai comunisti , è l’ allargamento della base popolare dello Stato , è la convergenza di forze diversamente ispirate per il sostegno e lo sviluppo della democrazia italiana . 
Questo è il nostro problema che la politica di centro-sinistra volle affrontare ed affronta . 
Il Partito Liberale resta un prezioso partito , come si è detto , di frontiera . 
Esso non ci può dare , nelle presenti circostanze , l’ aiuto necessario per una strategia di sviluppo democratico . 
Le cose potrebbero essere diverse domani , se la politica di centro-sinistra , come noi auspichiamo , dovesse affermarsi e raccogliere nuove forze in grado di condividerne e perseguirne gli obiettivi . 
A tanto non si può giungere attraverso il rinnegamento del centro-sinistra , ma invece mediante la sua valorizzazione , la quale comporti in modo naturale una più vasta e limpida convergenza di forze . 
I tempi non sono per questo maturi e la forzatura che c’ è stata non ne ha forse favorito la maturazione . 
Ben altra cautela sarebbe stata necessaria , per fare del Partito Liberale una forza di punta nella strategia democratica del Paese . 
In realtà la Democrazia Cristiana , pur mantenendo integra la sua capacità di scelta , ha sempre accettato di qualificarsi , oltre che sui contenuti , sugli schieramenti , da essa di volta in volta proposti e ritenuti conformi alla sua natura e funzione , come del resto sul rapporto , significativamente polemico , instaurato con le forze destinate a restare all’ opposizione . 
È la Democrazia Cristiana che , assolvendo ai suoi compiti nella vita nazionale , ha scelto . 
Certo deve promuovere e meritare le necessarie convergenze , le risposte appropriate alle sue proposte politiche . 
Ma non è schiava della formula ( stato di necessità ) , ma nella formula accettata si chiarisce ulteriormente al Paese e definisce , insieme con quella della coalizione , la propria linea politica . 
Così non si può dire che non fosse la Democrazia Cristiana a fare la sua politica nella coalizione centrista come dopo in quella di centro-sinistra . 
Il che non significa che essa potesse imporre la sua esigenza e farla da padrona . 
Significava semplicemente , e significa , che il tipo di schieramento politico prescelto è altamente indicativo della posizione storica della Democrazia Cristiana . 
Non è un fatto marginale , quindi , stabilire l’ uno o l’ altro collegamento ; 
non è una scelta di poco conto . 
Ed in questa luce deve essere valutata la decisione del Congresso di Napoli che non ha esaurito , a mio avviso , la sua potenzialità positiva e la sua efficacia politica . 
Voglio solo per un momento ritornare a questa esperienza , che ho già richiamato , non nell’ intento di effettuare una trasposizione meccanica , certo inconcepibile , ma nel desiderio di far rivivere in noi quel senso di intelligente aderenza alla realtà senza alcun equivoco , quell’ idea di un dovere da compiere , quella speranza , alla quale è difficile rinunziare , di poter così rompere finalmente lo storico steccato nei confronti dell’ opposizione socialista , di poter immettere , completando il Risorgimento , masse popolari nello Stato democratico , di porre , nel ricordo della drammatica esperienza del ‘ 22 , un argine insuperabile , fatto di una positiva collaborazione , al minaccioso avanzare del fascismo . 
Per quanto il corso storico abbia , naturalmente , attenuato entusiasmi e spento speranze , credo impossibile considerare oggi cadute quelle finalità ed irrimediabilmente inefficaci gli strumenti che avevamo apprestato . 
Infatti l’ importanza del dialogo con i socialisti è largamente affermata qui . 
Nella realtà italiana questo incontro resta il più pieno di significato e il più ricco di prospettiva . 
Immaginiamone pure altri nella nostra riaffermata libertà ; 
ma essi sarebbero altra cosa , avrebbero un diverso e più limitato contenuto . 
Noi abbiamo saputo dall’ inizio che un collegamento di questo genere ci avrebbe impegnato completamente , perché in esso la politica comune , oltre che comuni sensibilità e stati d’ animo , avrebbero dovuto essere creati , per così dire , dal nulla . 
Sapevamo che ci sarebbe stato un severo confronto di intuizioni diverse circa la persona umana e l’ ordinamento sociale , anche se riconducibili ad una finalità ultima di elevazione , di riscatto degli esclusi , di reimmissione nel circolo della vita dei margini opachi della nostra società . 
Ricondursi a finalità sicuramente condivise non significava certo sottovalutare le differenze di metodo , il diverso modo di toccare la realtà da riformare ed umanizzare . 
Sapevamo , e dobbiamo sapere ancora , che questa politica comportava e comporta un impegno riformatore , razionale , misurato , serio . 
È certo che si tratta di cambiare e che proprio queste forze hanno l’ ispirazione ed il mandato per l’ innovazione , con l’ onere di far convergere metodi diversi in una finalità unitaria , che è poi quella , cari amici , della valorizzazione dello Stato democratico come strumento rinnovatore e realizzatore di giustizia . 
Lo Stato non è più considerato un nemico di classe , non è più di alcuni , ma di tutti . 
Ma anche noi abbiamo domandato e domandiamo ai socialisti un certo modo di collaborazione . 
Ed è una richiesta che è nelle cose , un intendersi responsabilmente su quel che si deve fare , non uno scambio di ultimatum ; 
un modo di partecipazione , dicevo , che assicuri il successo della politica di centro-sinistra . 
Così anch’ io ho fatto richieste ai socialisti , in modo certo fiducioso , garbato ed amichevole , ma non per ciò meno fermo , perché quel che è in gioco è la durevolezza di un’ esperienza democratica avanzata . 
Sì , dobbiamo chiedere quel che è necessario per non perdere , e questa volta definitivamente , tutto . 
Quando io parlo della autonomia della maggioranza , intendo riferirmi alla compattezza , alla stabilità , al rispetto di sé che abbia la coalizione , alla sua consapevolezza di potere elaborare essa soluzioni , senza per questo rinunciare ad un confronto , senza inibirsi la possibilità di vagliare proposte interessanti che vengano da altri , le quali non siano né condannate pregiudizialmente né accettate acriticamente per una sorta di inammissibile sudditanza . 
Bisogna ricordare bene , tenendo anche conto dei mille pretesti che la destra sa trovare ( ma non bisogna aiutarla con l’ esplosivo verbalismo degli equilibri più avanzati ) , che governo con i socialisti è altra cosa che governo con i comunisti . 
Se così non è , l’ insuccesso di questa politica è purtroppo sicuro e sono poste tutte le premesse per una ripresa della destra . 
E così pure ho parlato , non senza qualche favorevole risonanza , di un’ accettazione della logica del governo che è quella che è ; 
una logica di sensibile filtro , certamente , delle aspirazioni popolari , di doverosa attenzione verso le forze sindacali , di consapevole partecipazione alla vita sociale , ma è una logica diversa da quella , del tutto legittima nel suo diverso ruolo , di un partito di opposizione . 
Perché l’ apertura , il dialogo che un governo di forte ispirazione democratica ha come sua caratteristica , deve dar luogo ad un vaglio severo , ad una composizione dei diversi interessi in gioco , ad una posizione netta e conclusiva che si esprima nei sì come nei no che si deve saper dire , ad un tempo , ragionevolmente e fermamente . 
È comprensibile la simpatia per coloro , la cui voce non riesca ad essere pienamente ascoltata , ma il Governo non può per questo precludersi una decisione e nessuno nel Governo può restare a mezza strada tra la gestione del potere e la protesta contro il potere , che è propria dell’ opposizione . 
È il Partito Socialista incapace , indisponibile per questo ? 
Io non lo credo , tante sono le prove di serietà e responsabilità che , pure in una esperienza talvolta discontinua , esso ha dato , veramente come partito di governo . 
C’ è chi pensa invece che tutto , proprio tutto , oggi debba essere rifatto e messo alla prova , come se dieci anni di comune esperienza fossero passati invano . 
Noi invece vogliamo ricordare che l’ autonomia socialista , costruita a poco a poco , rimane valida . 
Ricordiamo l’ accettazione della alleanza atlantica , essenziale alla politica estera italiana , e quella , senza riserve , dell’ Europa comunitaria . 
Ricordiamo il riconoscimento socialista che ci differenzia , noi tutti insieme , di fronte ai comunisti , una diversa concezione della libertà nella società e nello Stato . 
Il richiamo alla responsabilità deve dunque nel nostro Congresso congiungersi con una manifestazione di fiducia . 
Poiché si tratta di verificare una politica comune , non sono concepibili né un’ alzata di spalle né l’ avvilente pretesa di sottoporre il Partito Socialista ad un severo esame di maturità democratica . 
Un cenno credo debba essere fatto al tema delle autonomie locali , alla coerenza , come si dice , da stabilire tra Governo centrale e Governi locali in ragione di un particolare impegno delle forze politiche ; 
tema che costituisce tanta parte della polemica pro o contro il centro-sinistra . 
È un vecchio problema mai completamente risolto e mai lasciato cadere . 
In realtà in nessun momento vi è stata in proposito da parte socialista una direttiva pienamente vincolante , in considerazione sia del pluralismo caratteristico del sistema delle autonomie sia del libero giudizio delle federazioni locali . 
Si è però accettata , nella misura nella quale questa politica aveva successo , una preferenza , una linea di tendenza come direttiva politica . 
Certo sarebbe difficile qualificare questo che viviamo come un momento di slancio per il centro-sinistra , nel quale si possa proporre rigidamente questo problema , mentre è da temere che , proprio perdurando la tensione tra noi e i socialisti , ci si avvii , per forza di cose , in sede locale alle più confuse e contraddittorie esperienze ( allarmanti soprattutto per le regioni in considerazione dei rilevanti poteri ad esse spettanti ) ; 
e cioè esattamente il contrario di quello che i più rigidi censori esigono dalla politica di centro-sinistra . 
Ma si potrebbe loro domandare : 
qual è la vostra alternativa ? 
Abbandonando il centro-sinistra si fa un passo avanti o invece uno indietro verso l’ auspicata omogeneità dello Stato democratico nelle sue varie espressioni ? 
Dire questo , non significa certo lasciare ai socialisti la comodità di tutte le alleanze possibili . 
Una linea di tendenza deve essere stabilita e seriamente perseguita . 
Non c’ è dubbio che , per avere efficacia , questa politica deve esprimere una solidarietà operante nel Parlamento e nel Paese . 
Capisco bene che ci si può aggirare in un circolo vizioso : 
c’ è successo , se c’ è solidarietà ; 
c’ è solidarietà , se c’ è successo . 
Ebbene il circolo vizioso deve essere , come sempre , rotto in un punto e cioè dalla nostra comune volontà politica di fermare l’ involuzione in corso e riaprire una prospettiva vitale per il Paese . 
La polemica sul centro-sinistra , sin dall’ origine , ha posto il tema dei rapporti con il Partito Comunista ed ha reso più puntuale , più importante , più urgente un discorso che è in ogni caso essenziale nella politica italiana . 
È il discorso di una alternativa ben netta , con una caratteristica però inconsueta e problematica , che crea difficoltà per il nostro sistema democratico e cioè il fatto che si tratti di una alternativa senza avvicendamento , di un sistema senza pendolarità e perciò carico di tutte le tensioni che altrove l’ effettivo succedersi al potere , l’ una dopo l’ altra , delle forze politiche attenua , favorendo , nel continuo assestamento , fecondi equilibri . 
In realtà , nella prospettiva politica , né per la via del centro-sinistra , né per qualsiasi altra , il comunismo in Italia può giungere al potere o trovarsi a condividerlo . 
I comunisti , tenuti alla loro coerenza , che è stata scalfita , non profondamente intaccata né intaccabile nell’ orizzonte che noi vediamo , sanno di questa impossibilità altrettanto bene quanto gli anticomunisti e gli stessi democratici che sono , come noi , ben netti su questo punto , anche senza abbandonarsi al furore ed all’ intolleranza . 
Ed infatti , per entrare nel gioco , essi debbono cambiare molto di più di quanto essi siano disposti a fare , siano in condizione di fare , pure affrontando con indubbia intelligenza e duttilità i problemi propri di una società avanzata , il suo pluralismo , il suo parlamentarismo effettivo , il suo composito modello di sviluppo economico , una realtà europea tanto ricca di problemi quanto di inesplorate possibilità , una politica di distensione in atto . 
Quest’ ultima però , nel suo indubbio valore , pone ancora in questa fase e porrà per un’ altra , la cui durata è difficile misurare , dei problemi di interna compattezza dei blocchi politico-militari . 
Per essere realisti , il superamento dei blocchi e dei condizionamenti può essere collocato al termine di un lungo cammino , il cui primo tratto , a dispetto delle apparenze , pone in primo piano quei problemi di collocazione internazionale , che la larga maggioranza del Paese ed il Partito Comunista hanno risolto in modo assai differente . 
E questa divergenza non è toccata , se non in modo marginale e psicologico , dal diminuire della tensione . 
Vi sono poi tutti i dati di diversità , che hanno ispirato polemiche assai dure e continuano ad alimentarle . 
Non si è obiettivi se si nega che su questi punti di opposizione qualche cosa è mutata . 
Perché poi negarlo , considerando che , se ciò è avvenuto , è merito , al di là della spinta alla gestione del potere , della forza di attrazione , dell’ efficacia dei fermenti critici , che noi abbiamo saputo introdurre nella dialettica democratica ? 
Se qualche attenzione noi abbiamo doverosamente prestato ad altri , altri parimenti l’ ha prestata a noi . 
Ed è vero che un serio confronto non è necessariamente a svantaggio dei democratici , con ogni probabilità anzi non lo è affatto , se essi hanno una limpida visione delle cose ed una forza di convinzione morale . 
Qualche cosa dunque è realmente cambiata nel vincolo della solidarietà proletaria mondiale ? 
Certi giudizi critici sono stati espressi , anche se non hanno avuto pubblicità quale meritavano e tale che li avrebbe consacrati come legittimazione del dissenso di fronte al comunismo internazionale . 
Ma , a parte questa grave reticenza , il comunismo italiano riconosce tuttora come essenziale un vincolo di solidarietà , che è presidiato dall’ Unione Sovietica . 
Certo vi è il fatto nuovo dell’ autonomia del comunismo cinese , per citare lo scisma più rilevante . 
Certo qualcosa cambia , ma non in modo decisivo . 
La piattaforma europea , a sua volta , può suggerire una intelligente e fruttuosa strategia di inserimento , come avviene già nel contesto italiano , ma senza ancora mutare le linee di fondo . 
Il modello di sviluppo , anche per quanto riguarda la conduzione della politica economica , è più presentato come risposta ad una preoccupante emergenza congiunturale , che non come un tipo stabile di sistema produttivo , da distinguere con chiarezza da altri che il mondo comunista ha di volta in volta sperimentato . 
E per quanto riguarda il pluralismo sociale e politico , nel quale è radicata , come un assoluto , l’ idea di libertà , quella che non può essere subordinata a nessuna esigenza del potere , vi è pure quella incertezza di contorni , quella mancanza del carattere rassicurante di una scelta definitiva , l’ ombra che un sistema presente , potente , vigilante , lascia cadere sulla buona volontà degli uomini . 
Questa essendo la situazione , una evoluzione cioè insufficiente , il punto di contatto con i comunisti , realisticamente , non è né nel Governo centrale né nei Governi locali , ma nell’ opposizione , nel modo di essere all’ opposizione e di collocare altri all’ opposizione , che è proprio di una democrazia seria , forte , consapevole di sé . 
Quindi né noi perderemo le nostre caratteristiche di partito popolare , fortemente diverso dal Partito Comunista , né la coalizione di centro-sinistra perderà la sua fisionomia e la sua dignità . 
Il discorso altrimenti impossibile può essere tenuto , in limiti accettabili ed in modo certamente utile , nella dialettica maggioranza-opposizione , della quale io non penso che il Partito Comunista abbia l’ esclusività , anche se la grande forza elettorale , il fatto d’ incanalare importanti aspirazioni popolari , la capacità d’ iniziativa politica gliene riservano una parte rilevante . 
Io ho parlato , guardando in generale all’ opposizione , di una coscienza critica della maggioranza e , guardando alla maggioranza , di una coscienza critica delle opposizioni . 
Qualcuno si è eccitato ; 
ma le cose stanno realmente così in una democrazia . 
Ho solo descritto quello che è . 
Questo discorso , che deve essere condotto in modo serio nel Parlamento e nel Paese e soprattutto per grandi temi che coinvolgono la comunità nazionale , come la scuola o lo sviluppo economico o le riforme , e per i quali è doveroso suscitare il senso di responsabilità di tutti , non deve ridursi ad una confusa prassi assembleare dalla quale non ritraggono vantaggio né la maggioranza , né l’ opposizione , né il Parlamento . 
Il nostro richiamo all’ attenzione è cosa ben altrimenti seria . 
Non sono qui per giustificarmene , perché credo che a spiegarla basti tutta intera la mia esperienza politica . 
Ho detto prima che l’ impossibilità di un’ alternativa , sia di avvicinamento , sia di avvicendamento , contrassegna la nostra come una democrazia difficile . 
Ed ho rilevato che qui risiede il fondamento della tensione propria del nostro sistema politico . 
Non noi , con la nostra volontà , ma la storia stessa , l’ evoluzione delle cose ed i movimenti reali nello spirito umano , potranno forse , in tempi imprevedibili , modificare questa situazione . 
Ed allora , per allentare la tensione , senza mettere a rischio il nostro sistema democratico ed il nostro modo di vita , c’ è solo un serio dibattito politico , che non diventi esso stesso strumento occulto di potere , e la politica di centro-sinistra , che , senza nulla concedere al comunismo , si spinga fin dove esiste obiettiva disponibilità democratica nelle masse di ispirazione socialista . 
È pensando a questo modo coraggioso di affrontare i problemi posti da un’ alternativa impossibile ( e la Francia dimostra che , soprattutto in presenza di una unità delle sinistre , questa impossibilità rischia di diventare un po’ meno impossibile ) che abbiamo guardato , prima che ad una qualificata coalizione democratica , ad una Democrazia Cristiana che si assumesse l’ onere di una svolta come questa , una Democrazia Cristiana , come dissi , alternativa a se stessa , per creare un fatto nuovo ( ed ora , per non cancellare un fatto nuovo ) nella politica italiana . 
Se il mondo da cui siamo espressi fosse davvero una folla di timidi e moderati , allora noi saremmo capaci di questa scelta , ma la democrazia italiana rischierebbe l’ involuzione e l’ avventura . 
In questo momento storico , in presenza di molte spinte conservatrici , una netta e dura minaccia di destra , con componenti fasciste evidenti ed aggressive , si colloca tra i dati rilevanti della situazione politica italiana . 
In questa misura non era mai accaduto dalla ripresa della vita democratica in Italia . 
E ciò pone dei problemi che vanno al di là delle pure apprezzabili e sincere dichiarazioni di principio . 
Esse hanno del resto una latitudine tale , investono una così larga parte dello schieramento politico italiano , che se ne possono trarre sì conclusioni positive ( certo l’ opinione pubblica resiste e resiste fermamente ) , ma se ne deve anche desumere una ineliminabile diversità di motivazioni e di compiti , tra i quali fanno spicco quelli che ricadono sulle forze di maggioranza , sulla guida politica del Paese . 
Quali le cause determinanti ? 
Un conservatorismo spaventato che giunge fino alla reazione , l’ incapacità a cogliere il nuovo anche nelle sue forme più umane , una certa ottusità intellettuale ed insensibilità morale , deplorevoli eccessi che inducono a cercare un pericoloso rifugio , una distensione internazionale male intesa , quasi fosse la premessa di ventate rivoluzionarie , un fondo ineliminabile di autoritarismo , tutto ciò , in condizioni propizie , spiega la preoccupante ripresa della destra e addirittura del fascismo in Italia . 
Il fenomeno non è occasionale , ma profondo . 
Ho detto altrove che vi è chi non accetta il fatto nuovo che è oggi nel mondo , come corollario di rivoluzioni o incompiute o contraddette nel loro interno e tuttavia costituenti una irreversibile direzione di marcia , contrastabile però , e in qualche tempo e luogo ancora impedibile , e cioè la estensione dell’ area della dignità umana con le sue enormi e rivoluzionarie implicazioni . 
Il fascismo è l’ altra faccia , quella negativa , del grande moto rinnovatore del mondo . 
Che c’ è da stupirsi perciò che esso , di quando in quando , in condizioni favorevoli , da latente che era , si faccia evidente e da insinuante , diventi aggressivo ? 
Che divenga , invece che potenzialmente , attualmente violento ? 
Coloro i quali , su altra sponda , insoddisfatti dell’ esistente e sfiduciati circa la capacità incisiva nel senso del mutamento delle riforme democratiche e degli istituti parlamentari , fanno il contrappunto alla violenza fascista , dandole un alibi , consentendole di uscire dal suo isolamento , si assumono una ben grave responsabilità . 
Certo nella Costituzione c’ è la condanna storicamente definita di una conosciuta violenza fascista . 
Differenziare è giusto , così come la Costituzione distingue in termini di motivazione . 
Ma sarebbe pericoloso mettersi dietro questa differenza , ignorando l’ opinione pubblica ed illudendosi che ciò aiuti a risolvere il problema della resistenza al fascismo . 
Non aiuta , no , ed anzi rende questa lotta più difficile e di esito più dubbio . 
Occorre dunque un’ attentissima vigilanza . 
E se al dettato della Costituzione corrisponde ora una realtà , non più latente , ma evidente , di violenza , che viene forse anche da lontano , la vigilanza , la prevenzione , la repressione devono essere indirizzate nel senso giusto . 
Ma sarà anche bene non farsi soverchie illusioni . 
Il fatto giuridico non copre mai completamente quello politico e nessun ricorso alla legge , sia essa più o meno bene congegnata , ci esime dal dovere di porre il tema in termini di repulsa morale , di serietà politica , di efficace condotta di Governo , di dialettica democratica , perché ancora una volta sia la libertà , essenzialmente , a vincere la sua battaglia con strumenti di libertà . 
Abbiamo rivendicato tante volte la vocazione antifascista della Democrazia Cristiana e non mancheremo di farlo anche in questo momento di emergenza . 
Quando la contaminazione ci è apparsa più vicina , per così dire , più possibile , ritrovare l’ ispirazione originaria del partito è un dovere primario . 
Ma anche la più onesta professione di fede , patrimonio invero inalterabile del Partito , è ancora insufficiente . 
Non si tratta solo di un modo di essere come partito , ma di una politica da fare . 
E ciò significa evitare anche il rischio della radicalizzazione della lotta politica , che renderebbe l’ influenza reazionaria e fascista determinante . 
Significa evitare un potente coagulo di forze a sinistra intorno al Partito Comunista . 
Significa dare articolazione alla vita democratica in raccordo con il Partito Socialista ed in piena intesa con quello socialdemocratico e repubblicano , i quali rappresentano tradizioni ed ispirazioni importanti e costituiscono una solida garanzia per il Paese . 
Il grande impegno per la libertà , che noi abbiamo assunto in nome degli ideali cristiani , deve tradursi in una coerente politica di sviluppo democratico , che conquisti l’ Italia per il suo rigore , per la sua efficienza , per la serietà dei suoi obiettivi , per il contributo indiscutibile che porti alla causa della dignità umana . 
Cari amici , dai temi fin qui trattati siamo naturalmente ricondotti a quello della natura propria della Democrazia Cristiana . 
Anch’ esso è dunque all’ ordine del giorno del nostro Congresso . 
Siamo infatti impegnati , certo ascoltando quel che si dice di noi , ma sempre nella nostra autonomia e responsabilità , a definire la fisionomia autentica del nostro Partito alla luce della sua storia ed in confronto alle nuove necessità del Paese . 
La scelta alla quale siamo chiamati , scelta sottostante a quella delle alleanze , è tra una prospettiva moderata e di mera garanzia da un lato ed una prospettiva aperta e viva dall’ altro . 
Tra queste alternative la decisione non appare dubbia . 
La garanzia infatti deve presidiare lo sviluppo , non arrestarlo per timidezza od indifferenza . 
Limitarsi a raccogliere coloro che hanno una preoccupazione , in ragione della loro preoccupazione , chiamare i timidi per rassicurarli un momento , significa compiere una rinuncia . 
La rinuncia ad una splendida funzione che passerebbe ad altri , comportando anche il venir meno di un’ ispirazione cristiana , in effetti eccessiva ed inutile per una funzione di sola prudenza e conservazione . 
Non disperderemo dunque l’ ispirazione cristiana , questo fermento rinnovatore , questo termine di confronto , questo dato qualificante . 
La Democrazia Cristiana dovrebbe rinunciarvi , si dice , per la constatazione che molti ne accettano la guida politica , ma non l’ ideologia e altri invece non vi aderiscono , pur richiamandosi ad idealità cristiane . 
Ma non c’ è certamente , nella caratterizzazione cristiana del Partito , nessuna pretesa di utilizzare un’ inammissibile disciplina confessionale , di costruire una sorta di sbarramento che impedisca a taluni di entrare e ad altri di uscire . 
Non di questo si tratta . 
Vi è invece solo riferimento a valori che animino l’ esperienza politica ed offrano una ragione per inserirsi , con un proprio patrimonio culturale , tra le forze di movimento , tra le forze popolari . 
Noi sentiamo come sia obbligante l’ eredità che ci è toccata , in nome della quale , pur avvertendo l’ impegno che comporta , non potremmo liberarci . 
Non possiamo liberarci di questo nome pieno di fascino né dei richiami , degli incoraggiamenti , degli stimoli morali , degli inviti alla responsabilità , che vengono così evocati . 
Poiché il nostro atteggiamento non ha nessuna pretesa di esclusività , poiché non chiede e non attende nessuna convalida , nessun appoggio , nessuna investitura , poiché è la nostra una libera associazione sulla base di comuni sentimenti , non v’ è ragione di contestazione che possa valere nei nostri confronti . 
Complessivamente , nelle sue varie modulazioni , l’ esperienza cristiana è sentita come il principio di non appagamento e di mutamento dell’ esistente nel suo significato spirituale e nella sua struttura sociale . 
E come forza di liberazione , accanto ad altre , diverse per le loro motivazioni ed i loro modi di essere , dobbiamo considerare la nostra , alla quale rispetto e fiducia nell’ uomo tolgono la tentazione del ricorso traumatico ed illusorio alla violenza ed attribuiscono invece un compito di evoluzione che , per essere realizzata attraverso i canali del sistema democratico , non è perciò meno incisiva e radicale . 
Il Partito è quindi sì ricalcato , in omaggio alla struttura della società politica , sul cittadino con eguali diritti ed eguale influenza nelle scelte per la comunità , ma per avere esso una stabile base popolare , per essere fatto ad immagine della società , così come veramente è , deve essere parimenti modellato sul vario atteggiarsi di essa , sulle articolazioni territoriali , sulle forme associative , sugli interessi professionali , sul mondo del lavoro , sui dati spirituali e culturali . 
Al di fuori di tutte queste cose il cittadino risulta in qualche misura astratto . 
Al di fuori di questa continua esperienza d’ incontro sociale , di valutazione , di proposta , di determinazione influente sulla comunità , la decisione elettorale , l’ affidamento del mandato ha un significato incerto ed inadeguato . 
Importa enormemente quel che , nella nostra esperienza sociale , precede e segue quell’ atto di scelta . 
Ed il Partito mancherebbe alla sua più vera funzione , se non riflettesse , invece che un’ astratta società politica , una società reale con tutti i suoi umori , i suoi interessi , i suoi valori , i suoi incontri , i suoi assetti in evoluzione . 
Un Partito politico sì , ma non un esangue Partito di opinione , occasione di un puntuale raccordo elettorale , ma un Partito sociale che segua tutta intera la vicenda degli uomini e ne guidi in modo flessibile le esperienze sociali , coordinandole grado a grado fino alle scelte di massimo livello . 
Un Partito che non solo parli al popolo , ma in esso sia immerso , fino a creare quella sorta d’ immedesimazione , quella corrente di fiducia che conduce le masse ad essere elemento potente , ma ordinato della vita dello Stato . 
Bisogna convincersi che per la politica è estremamente importante tutto ciò che sta al di sotto del potere e dell’ ordinamento . 
È proprio per questo che la Democrazia Cristiana si pone come il più grande e responsabile interlocutore nella vita politica italiana . 
Nell’ espressione , così carica di significato , di partito democratico , c’ è anche l’ impegno a riprodurre in sé quella dialettica che sarà realizzata nella vita del Paese . 
Vorrei sottolineare questa esigenza , la quale comporta che ogni partito , ed il nostro Partito , sia posto in condizione di adempiere la sua funzione di strumento d’ interpretazione sociale e di canale autentico per le decisioni politiche . 
Il minimo impedimento o turbamento nella effettiva ed eguale presenza dei cittadini , che lo desiderino , nella vita del loro partito , è un attentato alla democrazia nel suo insieme . 
Un partito pulito e libero è il modo per far sì che il cittadino eserciti i diritti politici ed assuma le sue responsabilità . 
Non sempre l’ autoregolamentazione che i partiti compiono garantisce pienamente il libero gioco democratico che in essi si svolge . 
Ed è questo , insieme a quello difficile dei finanziamenti , un oggetto degno di meditazione . 
Certo la dimensione dei nostri problemi di caratterizzazione , di funzionamento , di rappresentanza ci dà la sensazione di quanto grande sia il nostro compito e riporta alla autenticità e vitalità della Democrazia Cristiana molti dei grandi interrogativi che la crisi del Paese ci propone . 
Nella nostra esperienza ogni problema ha dunque il suo rilievo ed ogni soluzione il suo significato . 
Ma quello che è ancora più importante è la politica generale che ne risulta . 
Sono in gioco grandi processi di liberazione espressi nella forte spinta di cui abbiamo parlato a proposito del Governo , verso l’ espansione dell’ area della dignità degli uomini e dei popoli . 
Possono sfuggirci dettagli , ma non ci sfuggirà l’ insieme , che del resto è tanto chiaro , tanto evidente ai conservatori , che non mancano di apprestare rapidamente le loro robuste difese . 
Non si può negare che questo sia il tratto caratteristico dell’ epoca in cui viviamo , che colpi formidabili siano stati già dati a molteplici cristallizzazioni di potere , ad insostenibili disuguaglianze sociali , a condizioni subordinate che erano prima accettate come una fatalità e contro le quali si è acceso ormai un incendio divoratore . 
E così molte altre cose saranno cancellate con qualche turbamento e rischio , ma con ragioni di fondo che sarebbe non solo ingiustizia , ma anche follia non riconoscere e secondare . 
Un partito garante deve avere certo riguardo anche ai pericoli che accompagnano i difficili processi di liberazione dell’ uomo e d’ innovazione dell’ ordine sociale . 
Ma è un atto , questo , di responsabilità , un ricercare i modi ed i tempi più adatti , ma senza mai accettare la paralisi , senza farsi deviare dalla paura , dall’ incertezza , dalla rabbiosa reazione . 
Collocarsi in questo filone con l’ accento posto sul fare , sull’ andare avanti , sul cambiare , sul redistribuire la ricchezza , la cultura , il potere , questo è il compito di un partito popolare e questa è , per la Democrazia Cristiana , una responsabilità indeclinabile . 
Senza questa capacità di capire e di secondare il mutamento , non saremmo oggi dove siamo , né il mandato ci sarebbe stato dato e ridato tante volte . 
Ma entro questa generale tendenza vi sono attualissime accentuazioni , proposte particolari e complesse di liberazione . 
Esse caratterizzano questo tempo , emergono dal ‘ 68 sino ad oggi con ritmo non uniforme , ma sempre come fatti penetranti , come aspetti singolari e significativi nella espansione dell’ area della libertà e dignità umana . 
La liberazione in corso nella società moderna ( ma la Chiesa sia pure con propri moduli , non vi è estranea ) si esprime nella forte carica critica ed innovatrice portata dai giovani , dalle donne , dai lavoratori , da un’ età cioè che è essa stessa avvenire e speranza , dalla condizione della donna che reca nella società la forza dirompente della scoperta di se medesima , dal mondo del lavoro con una problematica sempre più complessa e , per così dire , civile . 
Non c’ è dubbio che noi saremo giudicati sulla base della nostra capacità di interpretare questi fenomeni e di prendere su di essi una posizione appropriata . 
Non è in gioco solo il giusto assetto della nostra società , ma veramente la sua ricchezza e la qualità della vita . 
Perché la vita non è la stessa , ma migliore , se i giovani possono essere giovani , le donne donne nella pienezza , non deformata e costretta , della loro natura e i lavoratori cittadini in assoluto , al più alto grado di dignità . 
Queste scoperte vengono avanti talvolta in modo contorto , disordinato e persino violento . 
Ma anche aberrazioni e tortuosità sono i segni di quello che avviene , di quello che si annuncia . 
E la prudenza e la verità ci impongono di andare al di là dei segni . 
Noi certo consideriamo con estrema preoccupazione il fatto che l’ apporto originale della donna , fin qui impedito in mille forme o ingenue o maliziose o coercitive , si esprima talvolta con irritata riaffermazione della propria libertà di fronte ad un vincolo familiare sgradito o addirittura nella aberrante rivendicazione della totale proprietà del proprio corpo , sicché l’ ombra non del personalismo , ma dell’ egoismo oscura il diritto alla vita . 
Conosciamo bene , in proposito , il grave dilemma proposto , ma i valori in gioco sono tali che conviene , per chiunque , fermarsi dinanzi ad essi con rispetto . 
Per quanto si sia turbati , bisogna guardare al nucleo essenziale di verità , al modo di essere della nostra società , che preannuncia soprattutto una nuova persona più ricca di vita e più consapevole dei propri diritti . 
Governare significa fare tante singole cose importanti ed attese , ma nel profondo vuol dire promuovere una nuova condizione umana . 
E solo poi chi non sa prestare attenzione , può non accorgersi che un giovane è oggi uomo , in maniera del tutto diversa che per il passato , e lo è certo in modo più pieno , con una maturità , un possesso di sé , una lucidità di giudizio , una sincerità ed essenzialità che indicano i binari entro i quali muoversi , o , se si vuole , i limiti invalicabili , il muro contro il quale andrebbero a cozzare la nostra superficialità e grossolanità . 
E chi può non accorgersi che c’ è qui la radice di una democrazia più seria , di una adesione sincera alla giustizia ed all’ eguaglianza , di una solidarietà reale per la quale si è disposti a pagare molto ? 
Certo ci sono dati meno costruttivi . 
Ma come si fa a chiedere , a coloro che cercano , proprio perché non sanno , ma sanno di non sapere e cercano con sincera passione , come si fa a dire : 
mostrateci il mondo che volete , diteci con precisione il vostro messaggio , perché noi possiamo giudicare ? 
Bisogna essere estremamente meticolosi e privi di fantasia , per non cogliere negli eccessi , in sé e per sé condannabili , i segni di una idealità che tende a dispiegarsi , di un modo di vita che si fa strada a fatica in una società nella quale i canali per i quali passano le scoperte non sono sufficientemente ampi e liberi . 
Ed il mondo del lavoro annuncia a sua volta negli appassionati dibattiti , nelle molteplici esperienze sindacali , nell’ interesse portato ai problemi sociali e politici in generale , nelle piattaforme riformistiche più che rivendicative , nella assunzione di responsabilità nelle Confederazioni , nel complesso travaglio insomma nel quale si esprime la storia d’ oggi , la linea di sviluppo di una società che dia al lavoro tutto il suo valore e faccia di questo cambio di gerarchia , cambio di qualità , il tratto caratteristico di una autentica democrazia . 
Ecco , a queste cose pensavamo soprattutto nell’ esperienza più vivida e pungente , quella del 1968 , quella che aprì una crisi da sinistra nel nostro sistema politico , che esso non è peraltro riuscito a riassorbire , fino a dare luogo ad una evoluzione di segno opposto , del quale la frattura socialista e la esclusione dei socialisti dalla guida del Paese sono talune delle più significative espressioni . 
Ma non sono le sole . 
Dopo di allora , quasi si fosse sopraffatti dalla grandezza del fenomeno che si svolgeva sotto i nostri occhi , vi sono stati segni di stanchezza e di riflusso . 
Stridono gli strumenti politici , ma anche le forze sociali in campo accusano segni di debolezza . 
Così i giovani ammessi a giusta ragione , in grandi Paesi , ad un esercizio anticipato del diritto di voto politico , non ne hanno fatto uso , forse disattenti alla stessa verità che era in loro , forse ritenendola troppo importante , intima e vitale , perché potesse esprimersi in uno strumento politico formale ed episodico . 
Tutto questo è vero . 
E si può dire , certo , che si tratta di mutamenti troppo importanti , perché basti l’ impeto iniziale a realizzarli e perché si possa fare a meno di un tempo di maturazione ed elaborazione , nel quale non siano neppure esclusi temporanei ritorni . 
Io non credo però che si possa pensare ad un ritorno definitivo a posizioni di rinuncia e di insensibilità ; 
credo non sia né possibile né prudente né giusto contare su questo , che alcune cose annunciatesi , spariscano e siano definitivamente come non avvenute . 
Proprio non lo credo . 
Indubbiamente quando abbiamo visto alcune punte estreme e più aspre toccare l’ opinione pubblica , determinando moti centrifughi che appariva difficile controllare , anche noi abbiamo temuto che si consumasse un tessuto vitale ed abbiamo gettato un grido d’ allarme per la preoccupazione che quel che è utile e giusto fosse corroso da quel che è inutile ed ingiusto . 
Noi abbiamo vissuto questa esperienza tutta intera dalle generose speranze del ‘ 68 alle delusioni di ora . 
In realtà , siamo in questo Congresso per non essere sopraffatti da queste cose e per non perdere quello che non può essere perduto . 
Io credo che fuori di qui , malgrado tutto , il nucleo vitale di un arricchimento ed elevazione della vita , di un fiorire nuovo degli uomini , delle donne , dei giovani , dei lavoratori non sia venuto meno . 
Fondiamo su questo la nostra amara autocritica , quella che coinvolge la Democrazia Cristiana . 
Perché vogliamo infatti parlare dei liberali , quando dovremmo invece parlare di noi ? 
C’ è della stanchezza da combattere , del disordine inutile e dannoso da evitare , delle cose vitali da approfondire e portare alla luce , un processo di democratizzazione da riprendere con una serietà la quale non consenta a forze conservatrici di avvalersi di fatti contingenti per bloccare il processo di sviluppo del nostro Paese e del mondo . 
Vogliamo perciò creare , come riflesso di questa società malgrado tutto ricca , inquieta ed esigente , una coalizione di centro-sinistra , vogliamo presidiarla con una sensibilità acuta che le permetta di scoprire e valorizzare questa nuova società , vogliamo difenderla contro il disordine e la confusione , perché essa possa dare quanto ci si attende , un accrescimento cioè dei valori ed il profilarsi di un solido quadro politico , i quali creino in Italia una convivenza autenticamente civile . 
Dobbiamo superare tutte le difficoltà , per fare del nostro , in Europa e nel mondo , un grande popolo fedele alla sua vocazione umana . 
[ Per le elezioni regionali nel Friuli Venezia Giulia ] 
L’ on. Aldo Moro , parlando a Trieste , ha sottolineato la riaffermata disponibilità della D.C. a riprendere i contatti al fine di realizzare una politica di sviluppo democratico . 
La D.C. è consapevole delle sue responsabilità , sia che si tratti di adempiere ad indeclinabili compiti di Governo sia che si tratti di garantire il migliore equilibrio del Paese e di renderne possibile il movimento ed il progresso . 
Ha questo significato la decisione di puntare ad un qualificato schieramento parlamentare , che riporti i socialisti nell’ area di Governo e si dia i contenuti di azione indicati dal momento storico , a cominciare dall’ urgente normalizzazione della vita economica . 
A cose di questa importanza si deve provvedere senza indugio nel quadro di una fiduciosa collaborazione e nella coscienza di tutto quello che , in termini di chiarezza , autonomia e vigore , è necessario perché il Paese si senta ben diretto ed eviti sbandamenti a sinistra e a destra . 
Per presidiare la realizzazione di questo indirizzo politico , la D.C. si presenta unita . 
E l’ unità è richiesta proprio perché il compito è così rilevante . 
In questo spirito di unità essa si darà una guida autorevole e sicura e sarà pronta per il lavoro che l’ aspetta . 
[ Alla VII sessione plenaria del Comitato consultivo degli italiani all’ estero ] 
Il ministro Moro ha sottolineato la nuova strutturazione del Comitato determinata dalle esigenze di rendere tale organo più efficiente e più autorevole . 
« Quale ministro degli esteri – ha detto – sono stato a suo tempo lieto di promuovere questa riforma , diretta a fare meglio ascoltare la voce delle nostre collettività » . 
Moro ha osservato che nell’ ultimo anno , quale presidente della Commissione affari esteri della Camera , aveva avuto modo di seguire da vicino l’ attività del Comitato consultivo , alla quale avevano anche partecipato quali osservatori altamente interessati i membri della stessa Commissione per l’ emigrazione . 
« L’ attività del Comitato – ha proseguito l’ on. Moro – è stata in questo periodo particolarmente intensa ed ha portato ad affrontare i problemi di fondamentale interesse per la vita delle nostre collettività . 
Particolare rilievo hanno avuto le quattro commissioni regionali che si sono riunite a Bruxelles , a San Paolo , ad Addis Abeba ed a Roma durante i primi mesi di quest’ anno . 
L’ articolazione del Comitato in commissioni è certamente una innovazione importante per approfondire meglio taluni aspetti di tali problemi , che presentano , nelle diverse aree , caratteristiche in parte diverse » . 
Dopo aver assicurato che il Ministero degli affari esteri ed il Governo avrebbero preso in attenta considerazione i voti che sarebbero stati espressi dal Comitato , il ministro Moro ha esaminato i problemi che figuravano all’ ordine del giorno della sessione . 
In particolare egli ha sottolineato l’ importanza della prevista conferenza nazionale dell’ emigrazione . 
« Essa – ha detto – è stata auspicata dal Consiglio nazionale dell’ economia e del lavoro nella sua indagine conoscitiva sui problemi della emigrazione , nonché dalla stessa Camera dei Deputati . 
Auspici provenienti da fonti così autorevoli sono stati raccolti in sede governativa . 
La conferenza si farà e si farà – ha aggiunto – con la vostra collaborazione . 
Si tratta di un compito complesso e di notevole impegno che esige una accurata preparazione , pur tenendo presente la esigenza di agire con opportuna speditezza . 
L’ arco dei problemi che la conferenza dovrà trattare interesserà non pochi settori della vita amministrativa italiana responsabili del nostro lavoro all’ estero , la voce viva delle nostre collettività dovrà farsi sentire . 
Risultati concreti ed operativi potranno derivare da una accurata scelta dei temi da discutere e da una preventiva preparazione che consenta di disporre degli elementi essenziali . 
L’ on. Moro ha concluso rivolgendo l’ augurio di buon lavoro al Comitato che – ha detto – sarà sempre più un elemento essenziale di stimolo non solamente per il Ministero degli affari esteri ma per tutte le amministrazioni dello stato nonché per il Parlamento italiano che ne segue con interesse l’ attività e ne registra i voti e le istanze » . 
[ Messaggio per il congresso della Dc pugliese ] 
Carissimo Rotolo , sono molto rammaricato di non poter essere presente al nostro congresso regionale . 
Nella giornata di domenica dovrò infatti raggiungere Copenaghen per lo svolgimento delle consultazioni politiche a Nove . 
La ripresa della mia attività al Ministero degli Esteri mi toglie perciò il piacere di un nuovo incontro con gli amici democratici cristiani della Puglia . 
E ciò tanto più mi dispiace in considerazione del comune e fervido impegno che caratterizza la Dc in questo momento . 
Siamo infatti tutti consapevoli che ci si trova di fronte ad una duplice grande prova . 
Bisogna assicurare il successo della coalizione di centro-sinistra , renderne piena la credibilità , conquistare il Paese dandogli una guida sicura . 
Si deve poi restituire al Partito tutta intera la sua iniziativa , legandolo in modo stretto e significativo alla società italiana . 
Dobbiamo riprendere alcune posizioni che avevamo perduto e , poi , decisamente , andare avanti . 
Si sono accresciuti i problemi e sono diventati più difficili . 
Ma tocca a noi , proprio a noi , affrontarli , se non vogliamo si determinino turbamenti assai gravi . 
Ciò vale anche , naturalmente , per la nostra regione . 
Sono sicuro , perciò , che il dibattito sarà approfondito e serio e le scelte appropriate . 
A te , che hai guidato con tanto equilibrio ed efficacia la Dc pugliese in questi anni ed agli amici tutti va dunque il più fervido augurio di buon lavoro ed un cordialissimo saluto . 
[ Le relazioni fra Stati Uniti e Cee ] 
Nel campo della politica estera , il tema dell’ « identità europea » deve essere sviluppato – come ha affermato il ministro Moro – in relazione con le realtà internazionali del momento , tra le quali il programmato viaggio di Nixon in Europa , in autunno . 
Su questi problemi il ministro italiano Moro , dopo aver ricordato che « sia nella preparazione , sia in occasione del vertice di Parigi noi abbiamo confermato la nostra volontà di dare una identità all’ Europa e di definire i rapporti con il resto del mondo e in prima linea , naturalmente , con gli Stati Uniti » , ha rilevato che questa esigenza si pone in particolare evidenza in questo momento della vita politica internazionale , ed in vista dell’ ulteriore svolgimento della conferenza sulla sicurezza nel centro Europa alla quale l’ Italia partecipa con spirito costruttivo » . 
« In questa situazione è ragionevole – ha proseguito il ministro Moro – ed è certamente possibile , in considerazione dei tanti interessi comuni , cercare una linea d’ incontro tra gli indirizzi della politica degli Stati Uniti e le nostre esigenze , tra le quali è fondamentale quella di continuare con vigore il nostro cammino verso l’ unità europea » . 
Il ministro degli esteri italiano ha inoltre ricordato che è nell’ interesse dell’ Europa che i rapporti con gli Stati Uniti « siano tali da salvaguardare gli obiettivi europei nel campo politico , economico , commerciale , monetario » . 
« A quest’ ultimo proposito , ho appena bisogno di rilevare – ha proseguito l’ on. Moro – che è fondamentale che nell’ urgente ricerca di uno stabile e giusto assetto monetario siano tenuti comportamenti coerenti con questa impostazione » . 
Moro ha concluso osservando che l’ insieme dei temi trattati richiedeva una accurata preparazione , « che è utile fare su un piano multilaterale nel comitato politico » . 
I ministri hanno successivamente approvato il secondo rapporto sulla cooperazione politica europea in materia di politica estera : 
questo rapporto , che contiene proposte destinate a migliorare e rafforzare la cooperazione politica , sarà presentato ora ai vari governi , i quali dovranno esprimere la propria opinione entro la metà di agosto . 
[ Sulle relazioni fra Stati Uniti e Cee ] 
Il ministro Moro ha dichiarato che « definire l’ Europa è senza dubbio essenziale se si vuole costruire l’ unione europea » . 
I nove ministri degli esteri hanno stabilito tre principi fondamentali ai quali dovrà in futuro ispirarsi l’ azione comunitaria : 
coesione unitaria , proiezione esterna , processo dinamico . 
Su quest’ ultimo concetto ha insistito Moro . 
« L’ identità europea – ha detto – va concepita in un senso essenzialmente dinamico , come processo in continuo divenire che mano a mano si propone e raggiunge traguardi successivi . 
Dobbiamo dunque cogliere ed esprimere le ragioni profonde che ci portano verso l’ unione dell’ Europa con una sua chiara fisionomia . 
È certamente utile valutare la situazione precedente : 
fotografarla , per così dire , al fine di sapere esattamente a che punto siamo . 
Ma , a nostro parere , ciò costituisce solo il punto di partenza . 
Quello che è realmente importante è proiettarci verso il futuro , avere coscienza di quello che vogliamo rappresentare domani sia per noi stessi sia di fronte al resto del mondo » . 
Secondo il ministro italiano degli esteri i tre principi dell’ identità europea vanno considerati come elementi interdipendenti e determinanti dello sforzo di unificazione dei « Nove » . 
Moro ha anche fatto notare l’ importanza particolare della ricerca di questa identità nella fase attuale dei rapporti con gli Stati Uniti d’ America . 
« Esiste una stretta correlazione – ha affermato – tra definizione della identità europea ed aggiornamento dei rapporti con l’ America » . 
* * * 
Sempre a Copenaghen , l’ 11 settembre , facendo cenno al documento sulla « identità europea » , la cui elaborazione era stata portata avanti il giorno precedente durante la riunione , il ministro Moro ha detto che esso definisce i principi fondamentali sui quali si fonda la Comunità economica europea che si sta gradualmente realizzando anche sul terreno politico generale . 
« È necessario – ha detto Moro – che l’ Europa abbia consapevolezza di ciò che essa è , cioè dei principi sui quali essa si basa , delle sue tradizioni , del suo comune patrimonio culturale , della sua capacità economica e delle sue responsabilità sulla scena internazionale . 
A Copenaghen abbiamo cercato di definire questo volto dell’ Europa . 
Abbiamo convenuto che si debba considerare la nostra unione con caratteristiche di coesione interna , di assunzione di responsabilità verso l’ estero e di uno sviluppo dinamico » . 
Questo primo documento sulla « identità europea » sarà una utile base per le varie trattative internazionali che si svolgeranno nei prossimi mesi : 
la Conferenza sulla sicurezza e la cooperazione , le trattative in materia commerciale e monetaria . 
Ma c’ è anche una scadenza più ravvicinata e politicamente assai importante : 
quella relativa al progettato viaggio del Presidente Nixon . 
« La definizione dei rapporti tra Europa e America – ha detto al riguardo il ministro degli esteri Moro – non è contraddittoria con la definizione di una ‘identità europea’ , anzi ne è il necessario complemento . 
L’ Europa , con la sua fisionomia , non si colloca nel nulla , nell’ isolamento . 
Vi è una serie di rapporti che noi europei dobbiamo perseguire : 
ad esempio , con i paesi del terzo mondo e quelli dell’ est europeo con i quali già pratichiamo una politica di distensione e di collaborazione . 
In prima linea vengono però i rapporti con gli USA , dato il retaggio di comuni tradizioni e interessi , dato il collegamento storico che vi è tra Europa ed America . 
Quello che è importante è che si riconosca che l’ Europa unita è un’ Europa collaborativa , su di un piano di dignità , di eguaglianza . 
L’ Europa è una identità propria che deve svolgere il suo ruolo nella politica mondiale ; 
ma questo non vuol dire che essa non debba avere rapporti costruttivi , fiduciosi , da stabilire con solenni affermazioni con gli Stati Uniti . 
Saranno queste affermazioni che concorderemo con gli americani , mentre stiamo studiando le procedure da adottare in occasione della visita del presidente Nixon , che permetteranno di dare a questo anno diplomatico , per quanto riguarda l’ Italia e l’ Europa , una sua particolare colorazione » . 
Il ministro degli esteri ha ricordato poi che vi è stata la visita in Cina del Presidente Nixon , la visita sempre di Nixon in Unione Sovietica e quella di Brezhnev negli Stati Uniti . 
« Ebbene – ha detto – in questi scambi l’ Europa finora era stata assente . 
Noi invece pensiamo che gli europei devono essere presenti con la voce più unitaria possibile . 
Ai rapporti Comunità - Stati Uniti , dovremo dedicarci nel quadro delle trattative imminenti » . 
Il ministro ha detto infine che « resta fermo il dato fondamentale che è la creazione , mano a mano più complessa e più profonda , dell’ unione europea » . 
« Lo dico per l’ Europa – ha detto infine Moro – e lo dico in particolare per l’ Italia . 
Chi sente evocare i problemi italiani , come avviene tutti i giorni , si rende conto che i nostri problemi non saranno risolti nella solitudine , ma lo saranno nella cooperazione , nella cooperazione soprattutto in Europa , in una Europa che a sua volta non si isoli , ma entri come un fattore altamente collaborativo nella politica mondiale . 
Questo è il senso della nostra riunione di questi giorni » . 
[ Alla Fiera del Levante ] 
L’ epidemia che ha colpito anche le popolazioni pugliesi e le gravi ripercussioni di carattere economico che purtroppo si sono determinate per alcune attività produttive sono lo sfondo doloroso e preoccupante di questa Fiera , che tuttavia può e deve costituire un’ occasione di seria meditazione e un impegno fermo e concreto di ripresa . 
Ritengo perciò quest’ anno più che mai appropriato il quadro che la Fiera del Levante è in grado di fornire ad un esame e ad un dibattito sui temi dello sviluppo economico e del progresso sociale e civile che deve accompagnarlo . 
Dalla Fiera può venire in particolare un contributo perché emergano sempre più compiutamente , nelle discussioni così vive e importanti sullo sviluppo regionale che si sono aperte nella Comunità Europea , gli aspetti che concernono le prospettive di progresso del Mezzogiorno . 
Il Mezzogiorno è tema riconosciuto centrale per la crescita del Paese e la programmazione che deve promuoverla . 
Il Mezzogiorno , con le sue riserve potenziali , può aspirare a diventare anche una delle grandi aree ove si affermi il dinamismo innovatore della Comunità Europea . 
La Fiera può contribuire inoltre a suscitare l’ interesse ed a rispondere alle aspettative dei Paesi emergenti dell’ area mediterranea , dell’ Africa e del Vicino Oriente , che ai problemi dello sviluppo stanno facendo fronte e che , trovandosi in fasi assai diverse del decollo economico , sentono profondamente la necessità di approfondire l’ analisi di questi temi in maniera quanto più concreta possibile . 
È nostro interesse , oltre che nostro dovere , fornire il più largo contributo di idee , di esperienze e di proposte , tanto allo scopo di far maturare gli orientamenti più opportuni nell’ ambito comunitario , quanto per facilitare l’ evoluzione politica dell’ area mediterranea entro linee di pacifica cooperazione , quanto , infine , per agevolare la nostra espansione commerciale , contribuendo nello stesso tempo allo sviluppo di tali Paesi . 
* * * 
Appare indubbio che le attività condotte dalla Fiera del Levante possono notevolmente concorrere al processo di sviluppo del Mezzogiorno e di tutto il Paese , soprattutto se si pone mente all’ importanza che la componente estera riveste nella formazione del nostro reddito nazionale , anche ai fini della stabilità congiunturale . 
L’ equilibrio dei nostri rapporti con l’ estero rappresenta – come ben sappiamo – una condizione da osservare affinché la nostra economia possa sempre più celermente riprendere la via di un’ armonica espansione . 
Se è vero che un regolare flusso di materie prime e di prodotti energetici provenienti dai Paesi d’ oltremare è indispensabile allo svolgimento delle nostre attività produttive , è vero anche che tali Paesi abbisognano dei beni strumentali , degli impianti , del patrimonio di capacità tecniche e delle esperienze di sviluppo che l’ Italia è in grado di porre a loro disposizione . 
* * * 
La Fiera del Levante è il punto d’ incontro in cui queste due complementari necessità possono di volta in volta concretamente riconoscersi ed integrarsi . 
Per essere in grado di partecipare nel modo più efficace e costruttivo al dialogo che può condurre a tale integrazione di attività e di interessi , da parte nostra dovremo in avvenire approfondire questo discorso e la tematica di questi scambi . 
Particolare attenzione dovrà essere rivolta all’ esigenza di promuovere nuove correnti commerciali fra le nostre imprese esportatrici ( oggi ancora polverizzate in molte unità di dimensioni inadeguate ) ed i mercati d’ oltremare , nonché all’ esigenza di riorganizzare la distribuzione all’ estero nell’ intento di stabilizzare le forniture esistenti in flussi meno occasionali e più continui di esportazioni . 
Rispetto a tali finalità un’ ottica puramente commerciale o « neomercantilistica » appare tuttavia del tutto inadeguata e superata , per i Paesi con cui abbiamo intrapreso questa cooperazione . 
Indurre in questi Paesi uno sviluppo che li avvii alla dipendenza esclusiva dalle importazioni significherebbe metterli sulla strada di un consumismo abbastanza effimero e privo di prospettive e , così facendo , rendere un cattivo servizio a loro e a noi . 
Il problema di fondo consiste invece nel collaborare all’ orientamento delle economie emergenti verso gli investimenti produttivi . 
È questa la politica per la quale sia nell’ ambito comunitario che nelle più vaste istanze mondiali l’ Italia si va adoperando , con il fine di realizzare forme d’ aiuto a carattere multilaterale e programmi di assistenza tecnica meglio coordinati ed integrati . 
Questa politica è ispirata dal convincimento che operando per un autentico progresso economico e sociale dei Paesi emergenti serviamo soprattutto la causa della pace . 
On. ALDO MORO 
Ministro degli Affari Esteri 
[ Sul colpo di stato in Cile ] 
Signor Presidente , onorevoli colleghi , il Governo ha seguito sin dall’ inizio con la più viva preoccupazione ed attenzione i drammatici avvenimenti che hanno fatto seguito alla rivolta delle forze militari cilene contro il governo costituzionale presieduto da Salvador Allende . 
Non si tratta solo di un problema relativo ai rapporti internazionali , i quali pure sono turbati in modo rilevante da vicende come questa , ma anche di un fatto che tocca la nostra coscienza civile e la nostra sensibilità morale . 
Esprimo ancora una volta in questa sede , a nome del Governo , il senso di profondo cordoglio per la tragica scomparsa del presidente cileno e mi inchino con il più grande rispetto dinanzi ad un uomo che avendo testimoniato con fermezza , fino al sacrificio della vita , la sua fede nella libertà e nel progresso del suo popolo , resta in una posizione estremamente significativa ed onorevole nella tormentata storia del continente sudamericano . 
In un comunicato emanato dalla Farnesina il 13 settembre il Governo ha subito espresso la sua condanna per la violazione dei principi della democrazia , per la rottura della legalità costituzionale e per l’ inammissibile ricorso alla violenza come strumento di lotta politica , formulando al tempo stesso l’ augurio di un pronto ristabilimento dell’ assetto democratico , che è del resto profondamente radicato nelle tradizioni di quel paese . 
Nello stesso tempo è stata cura del Governo raccogliere informazioni , quanto più accurate possibili , sugli sviluppi in Cile e sulla situazione dei nostri connazionali . 
Il giorno 15 è stato possibile ristabilire il contatto con la nostra rappresentanza diplomatica a Santiago . 
Siamo stati così informati che la nostra collettività , per quanto è dato di accertare , non ha sofferto in seguito agli scontri a fuoco verificatisi in quel paese . 
Essa è composta da circa 25 mila persone . 
Si tratta per lo più di imprenditori industriali , commercianti ed agricoltori , ormai saldamente insediati , i quali hanno fattivamente contribuito allo sviluppo del Cile . 
Se abbiamo appreso con sollievo che le vicende di questi giorni non hanno causato vittime tra i nostri emigrati , purtroppo ci viene confermato che gli scontri sono stati intensi ed il numero dei morti e dei feriti – benché non sia possibile valutarlo con precisione – elevato . 
Queste notizie hanno indotto il Governo a diramare , attraverso il Ministero degli affari esteri , un appello alle autorità cilene , affinché , nella coscienza delle loro responsabilità , per ragioni politiche ed umanitarie insieme , rinunzino ad atti di repressione e di violenza che aggraverebbero ulteriormente le condizioni del paese , rendendo assai più difficile l’ avvio alla conciliazione nazionale ed il ritorno alla normalità costituzionale . 
Sia prima , sia dopo questo appello , è stata da noi svolta un’ azione a tal fine , avvalendoci di ogni canale disponibile , tenuto conto che , non avendo fin qui diretti rapporti con l’ autorità cilena , le nostre possibilità di influenza sono ridotte . 
Abbiamo così sollecitato governi amici , particolarmente quelli dei paesi membri della comunità europea , a farsi interpreti di sentimenti analoghi a quelli da noi espressi . 
Prese di posizione in tal senso sono già venute da parte della Repubblica federale di Germania , dell’ Olanda e della Danimarca . 
Il Governo italiano ha inoltre fatto compiere dal rappresentante permanente presso I’ ONU un passo presso il segretario generale delle Nazioni Unite , per sollecitarne ogni possibile intervento inteso a porre fine a misure repressive ed assicurare la protezione degli stranieri residenti nel paese . 
Il segretario generale ha assicurato di aver preso contatto con la giunta militare per consentire l’ esodo del personale dell’ ambasciata cubana ed evitare che i rifugiati politici vengano estradati verso i paesi di origine . 
Il segretario generale ha affermato di avere ottenuto affidamenti sodisfacenti da parte della giunta , presso la quale continuerà ad esercitare la sua influenza . 
Le dichiarazioni di ieri del ministro degli esteri cileno secondo le quali il governo di Santiago intende rispettare gli accordi internazionali riguardanti i rifugiati stranieri residenti nel Cile , sembrano rispondere a tale iniziativa . 
Per quanto riguarda il ritorno alla normalità costituzionale , nel rispetto dei diritti dell’ uomo , le Nazioni Unite , secondo l’ opinione degli organi responsabili , dovranno con ogni probabilità attenersi ad un atteggiamento di cautela , conforme ad una prassi costante , trattandosi di questioni che , a differenza della protezione degli stranieri , rientrano nella politica interna di un paese . 
Il segretario generale prevede per altro che tale problema sarà sollevato nella sessione in corso dell’ Assemblea generale . 
Il problema cileno ha avuto già alcuni riflessi nelle Nazioni Unite . 
Il Consiglio di sicurezza è stato convocato su richiesta di Cuba , il cui ministro degli esteri ha denunciato attacchi compiuti da forze armate cilene contro la sede dell’ ambasciata a Santiago e navi cubane , oltre che gli arresti di cittadini di Cuba in Cile . 
Egli ha definito tali atti come una violazione del principio dello statuto delle Nazioni Unite , tale da rappresentare un pericolo per la pace e la sicurezza internazionale e da giustificare pertanto un intervento del Consiglio di sicurezza ai sensi degli articoli 34 e 35 dello statuto . 
Si è trattato , quindi , dell’ esame di un aspetto particolare delle recenti drammatiche vicende cilene . 
Nel dibattito che ne è seguito , le tesi di Cuba sono state oggetto di contrastanti valutazioni , essendo da taluni Stati contestata la competenza del Consiglio di sicurezza in questa circostanza . 
Il presidente di turno , iugoslavo , ha aggiornato pertanto sine die i lavori del Consiglio dichiarando che sarebbe rimasto a disposizione per eventuali consultazioni . 
Non si può certamente non rilevare che , a parte il ricorso al Consiglio di sicurezza , determinato non dal colpo di Stato ma dalla denuncia del governo di Cuba , gli organi e le procedure delle Nazioni Unite non sembrano offrire possibilità di significative iniziative . 
L’ articolo 2 , paragrafo 7 , della Carta di San Francisco esclude infatti la possibilità di qualsiasi intervento « in questioni che appartengano essenzialmente alla competenza interna di uno Stato » . 
È questa una norma limitativa difficile da rimuovere , tenuto anche conto degli interessi in gioco di paesi grandi e piccoli . 
E tuttavia si deve dire che questa incompetenza dell’ ONU , indiscutibile nella lettera dello statuto societario , è in contrasto , quando siano veramente in gioco i diritti umani , con l’ evoluzione della coscienza del mondo , e che su questo punto , come su altri , dovrà esercitarsi la pressione dell’ opinione pubblica internazionale , anche se il mutamento è tutt’ altro che facile e vicino . 
In ogni caso , nel dibattito dell’ Assemblea generale dell’ ONU il rappresentante italiano esprimerà le nostre valutazioni e i nostri sentimenti . 
Si è anche convenuto che la crisi cilena e i suoi riflessi formino oggetto di esame congiunto da parte dei nove governi , della Comunità . 
Scambi di vedute comunitarie hanno avuto luogo a Santiago stessa e saranno ripresi in ogni sede appropriata . 
Abbiamo confrontato e confronteremo le nostre valutazioni come le nostre possibilità di azione . 
Per quanto riguarda il mantenimento delle relazioni diplomatiche , vi sono state però decisioni unilaterali . 
Così , nell’ ambito dei paesi della Comunità , Francia , Inghilterra , Germania e Danimarca hanno già deliberato in tal senso . 
Abbiamo appreso invece che l’ Unione Sovietica , la Repubblica democratica tedesca , la Bulgaria e la Cecoslovacchia hanno rotto i rapporti diplomatici , in presenza – è stato detto – di uno stato di cose che non consentiva a quelle rappresentanze di assolvere i loro compiti e rendeva insicuri i cittadini di quei paesi . 
Da parte della Francia si fa valere il principio secondo il quale sono riconosciuti gli Stati e non i governi che di volta in volta sono chiamati a reggerli e si sottolinea che il contatto diplomatico , utile per la tutela di interessi ed anche per favorire l’ evoluzione democratica o comunque l’ attenuazione del rigore della repressione , non significa in alcun modo approvazione del metodo della violenza e accettazione del fatto compiuto . 
Analoga posizione , ispirata al principio secondo cui le relazioni internazionali intercorrono non tra governi ma tra paesi e popoli , è stata espressa dal cancelliere austriaco Kreisky nell’ annunciare che l’ Austria non romperà i rapporti diplomatici con il Cile . 
Per quanto ci riguarda , stiamo esaminando con scrupolo la situazione tenendo conto in particolar modo della collettività italiana in Cile . 
Per l’ Italia , che pone i principi di libertà a base del proprio ordinamento , la caduta di un governo costituzionale e fondato sul consenso popolare è motivo di profondo rammarico e di viva preoccupazione . 
Lo è tanto più nel caso del Cile , dove esisteva una salda struttura democratica che è stata purtroppo sconvolta . 
Nel panorama del tormentato continente latino-americano , a noi così vicino ed amico , vi è un’ altra area di turbamento e di tensione . 
Non è compito del Governo valutare gli avvenimenti susseguitisi prima del colpo di Stato . 
Questo è il contenuto del dibattito politico proprio dei partiti , ai quali pure spetta di trarre la lezione che viene dai fatti dolorosi del Cile . 
Posso solo dire che le difficoltà riscontrate nella economia e nella stessa organizzazione sociale del Cile , le cui manifestazioni hanno angosciosamente scandito il tempo soprattutto negli ultimi mesi , non possono essere richiamate per giustificare l’ iniziativa militare . 
Se vi erano , come vi erano , dei problemi da risolvere , era la politica che doveva provvedervi con strumenti di consenso , non la forza dei militari con strumenti di sopraffazione . 
Certo , non è questo il primo caso , specie nell’ America latina . 
Ma , a parte il modo con cui l’ azione è stata svolta , non possiamo non dire che proprio a questo punto dell’ evoluzione sociale , proprio nell’ attuale contesto storico , un nuovo colpo di Stato , questo colpo di Stato è molto grave e reca con sé sinistri presagi . 
Qual è infatti il senso dello sviluppo storico , del quale siamo in qualche misura protagonisti , se non il portare nell’ alveo della democrazia la rivendicazione sociale del nostro tempo , di rendere attuabile mediante il consenso e con la forza della legge e delle istituzioni le richieste di giustizia e di partecipazione ? 
Nostro compito in questa epoca è trovare nella democrazia un’ alternativa alla rivoluzione e far sì che la democrazia non sia un alibi per la stagnazione sociale . 
Questo è vero dovunque e lo è in particolare nell’ America latina . 
Mentre si vorrebbe accrescere la fiducia nella pacifica evoluzione degli ordinamenti sociali , si vede che questa politica delle istituzioni può essere brutalmente soffocata . 
Si paga dunque non solo un alto costo umano , ma anche una politica non meno rilevante . 
Ne saranno avvantaggiate le forze della rivoluzione armata con il seguito inevitabile di instabilità politica e di drammatici turbamenti sociali . 
È questa più larga prospettiva che rende più forte il rammarico e più grande la preoccupazione . 
E poi , in definitiva , sono la stabilità politica ed il giusto assetto sociale che garantiscono la pace . 
Dovunque esse vengano meno , dovunque la società sia inquieta ed inappagata , lo stesso pacifico ordine internazionale è in discussione . 
Onorevoli deputati , le nostre possibilità sono certo assai limitate , ma vi assicuro che sarà fatto dal Governo italiano tutto quello che valga a riaffermare i principi della democrazia , a difendere i diritti umani , a favorire il ritorno del Cile alla concordia nella libertà . 
( Vivi applausi al centro e a sinistra ) . 
[ Commemorazione del re Gustavo VI Adolfo di Svezia ] 
A nome del Governo desidero associarmi alle commosse parole di omaggio con le quali il nostro Presidente ha espresso il cordoglio della nostra Assemblea per la scomparsa di re Gustavo di Svezia . 
Era , la sua , una personalità estremamente semplice , umana , simpatica , democratica . 
Ben noto e amato in Italia , amava a sua volta il nostro paese e nelle sue conversazioni era solito ricordare i suoi soggiorni in Italia . 
Anche per questo desidero esprimere ancora una volta la profonda commozione del Governo italiano per la sua scomparsa . 
[ Il dissenso in Unione sovietica ] 
Ero pronto per fare la mia esposizione in Commissione affari esteri il giorno 18 settembre . 
Quindi , sono stato estremamente sollecito nei confronti di questo dibattito . 
Mi sono offerto di promuoverlo in Commissione prima ancora della ripresa dei lavori in Assemblea . 
[ … ] 
È notorio che , tra le date da me considerate possibili , vi era quella in cui avrebbe avuto luogo la ricostituzione della Commissione con l’ elezione del suo presidente , ciò che è avvenuto il giorno 18 settembre . 
Mi sono messo a disposizione per promuovere quel giorno stesso il presente dibattito . 
[ … ] 
Signor Presidente , onorevoli deputati , il dissenso nell’ Unione Sovietica di cittadini , specie di intellettuali , severamente sanzionato , ha suscitato profonda emozione nell’ opinione pubblica italiana e in quella internazionale . 
La vicenda preoccupa , nella sua responsabilità , il Governo italiano . 
Il nostro popolo non è mai insensibile quando siano rivendicati i diritti della persona umana di fronte ad una gestione autoritaria della vita sociale . 
Esso sa che le azioni contro intellettuali , scienziati ed artisti , colpevoli solo di avere espresso opinioni non gradite e non accettate , sono contrarie ai fondamentali principi di convivenza ed insieme rallentano il progresso di quegli Stati nei quali si riscontra una paralizzante intransigenza ideologica . 
È sulla base di questa convinzione che il Governo italiano ha registrato con ansia e con sorpresa , considerato il momento internazionale , le misure repressive nei confronti degli intellettuali del dissenso . 
Pur nel rispetto del principio del non intervento negli affari interni di altri Stati , il Governo non può non riaffermare in questa occasione la sua adesione ai valori di libertà che , del resto , sono consacrati nello statuto delle Nazioni Unite . 
La dichiarazione universale dei diritti dell’ uomo , infatti , include per ogni persona la libertà di opinione e di espressione , « compresa quella di non essere molestato per la propria opinione e di cercare , ricevere e diffondere informazioni e idee attraverso ogni mezzo e senza riguardo alle frontiere » . 
Tale principio è stato esplicitamente richiamato nelle raccomandazioni finali nei preliminari di Helsinki , approvate all’ unanimità dai ministri degli affari esteri nel corso della prima fase della conferenza europea per la sicurezza e la cooperazione , tenutasi nel luglio scorso . 
In questo spirito il Governo italiano esprime la propria simpatia per quanti dichiarano la loro fede nella libertà ed attendono che la loro parola sia raccolta nel mondo . 
Esso si unisce a coloro che , autorevolmente , in molti paesi hanno in questi giorni riaffermato i valori della dignità della persona umana . 
Vorrei ricordare che il cancelliere Brandt , il quale ha dato un così alto contributo alla creazione di un nuovo clima in Europa , ha voluto esprimere al Bundestag questi stessi sentimenti , rilevando che « proprio una politica che faccia più sicura la pace fra gli Stati può renderci consapevoli del distacco che ancora esiste tra la realtà di oggi e un mondo veramente pacifico » . 
Anche il cancelliere austriaco Kreisky ha richiamato l’ attenzione su episodi che « non giovano alla politica di distensione » e possono « creare pesanti scrupoli alla fede ed alla sensibilità di ogni democratico » . 
Se si vuole evitare , secondo l’ espressione di Solgenizyn , che si realizzi « un mondo invaso dalla sfacciata convinzione che il potere possa fare qualsiasi cosa e la giustizia niente » , occorre che tutti gli uomini di buona volontà continuino a lavorare per il rafforzamento di un clima di distensione tra gli Stati che dovrà avere rispondenza anche nel settore dei rapporti umani . 
Non vi è dubbio che quanto meglio si riuscirà , nella Conferenza per la sicurezza e la cooperazione in Europa , a raccordare i principi sia in tema di sicurezza , sia in materia di cooperazione economica , sia nel settore dei rapporti umani , tanto maggiore sarà il contributo che la conferenza potrà dare al processo di pacificazione internazionale . 
In coerenza con questa impostazione , il Governo italiano non mancherà di far valere in tutte le occasioni opportune e soprattutto nella seconda fase della conferenza iniziatasi a Ginevra , l’ esigenza che il principio del rispetto dei diritti dell’ uomo e delle libertà fondamentali figuri tra le norme che dovranno regolare le relazioni fra gli Stati del vecchio continente . 
Se infatti le cause della divisione che ha impedito in passato una fiduciosa ed efficace cooperazione tra i paesi europei non verranno rimosse , sarà difficile parlare di vera sicurezza e di vera distensione . 
Se il timore nei confronti dei liberi movimenti degli uomini e della circolazione delle idee non verrà meno , se non cadranno gli sbarramenti ideologici , se gli uomini non potranno comunicare veramente tra loro , sarà difficile dare alle formule redatte dalla diplomazia un significato concreto ed ogni misura per la diminuzione della minaccia militare non avrà che un significato limitato . 
Se gli uomini invece potranno esprimersi al riparo di ogni repressione , il collegamento tra Stati europei non sarà né superficiale né provvisorio . 
Sarebbe opera vana la nostra , se dimenticassimo che il più solido fondamento della pace e della sicurezza tra gli Stati è rappresentato da una dimensione umana che deve essere dimensione di libertà . 
Noi abbiamo sempre concepito la conferenza come un modo di imprimere nuovo slancio , in ogni campo , ai rapporti intereuropei . 
Le raccomandazioni elaborate ad Helsinki hanno indicato quali siano i problemi da risolvere . 
Occorre ora che essi vengano affrontati con consapevolezza certo dei limiti imposti dalle situazioni reali , ma senza mai perdere di vista le mete ideali , mancando le quali i nostri sforzi per la pace e la collaborazione in Europa risulterebbero vani . 
Se un giorno , come noi auspichiamo , vi sarà una carta dell’ Europa che includa i principi su cui si fonda la civiltà del nostro continente e sulla base dei quali essa possa esercitare ancora una volta un’ influenza pacifica e benefica in tutto il mondo , fra tali principi dovranno esservi , senza alcun dubbio , quelli oggi così fortemente rivendicati . 
Solo così potrà essere superata ogni frattura in Europa . 
Ci troviamo ora , è bene rilevarlo , in una situazione assai delicata , nella quale una grande fermezza deve essere associata ad una responsabile prudenza . 
Non può essere , in nessun modo , sottovalutato , come abbiamo detto , il fattore della condizione umana e delle relazioni tra le persone : 
ma non minore considerazione deve essere data a quello relativo all’ allentamento della tensione internazionale ed all’ accrescimento della fiducia reciproca degli Stati . 
Se non vi fosse oggi questo fondamentale elemento di novità , vi sarebbe una assoluta rigidezza della situazione internazionale e non sarebbe neppure immaginabile di porre in termini politici , invece che di mera affermazione ideale , anche se nobile e moralmente apprezzabile , il tema fondamentale dei diritti umani . 
La pace è un bene troppo prezioso perché essa non debba essere perseguita , se necessario , con un minimo di flessibilità e di sviluppo negoziale . 
Ma è anche vero che , ponendo il tema in termini semplicemente di rapporti fra gli Stati , non considerandone in modo adeguato la sostanza umana , non si va certo molto in profondità né molto lontano . 
Non sembra dunque immaginabile bloccare la distensione con pregiudiziali , per alte ed importanti che esse siano ; 
dobbiamo invece condurre innanzi la nostra azione con coraggio e con la consapevolezza di quelle che sono le condizioni reali e le garanzie durevoli della distensione . 
Non si può attendere il superamento delle difficoltà , oggi venute in evidenza , ma si deve mirare a sciogliere il nodo delle nostre preoccupazioni con una forte iniziativa politica , la quale coinvolga , per la logica delle cose ed in ragione dei nostri convincimenti , più vasti e complessi rapporti umani . 
Questi sono gli obiettivi fondamentali che noi abbiamo cercato di raggiungere , favorendo la convocazione di una conferenza europea e partecipando attivamente alla sua preparazione . 
La conferenza affronta ora a Ginevra i temi di sostanza dell’ ordine del giorno , per elaborare documenti finali da esaminare ed approvare poi nella terza ed ultima fase . 
Lo svolgimento dei preliminari di Helsinki sembra dimostrare che l’ intero processo negoziale non costituisce un’ operazione semplice e spedita , che procede secondo linee esattamente previste . 
La sua complessità non è comunque da valutare come un fatto negativo ; 
tutt’ altro . 
Essa riflette infatti la novità essenziale di questo incontro , che vede per la prima volta attorno ad uno stesso tavolo i rappresentanti di tutti i paesi europei , con gli Stati Uniti e il Canada , per partecipare , su una base di eguaglianza , alla ricerca di soluzioni che consentano di passare a rapporti più dinamici ed aperti tra gli Stati ed i popoli del nostro continente in un contesto di accresciuta sicurezza . 
Posso assicurare la Camera che non vi sarà da parte italiana nessun abbandono , né della politica di distensione né degli sforzi nel perseguire tutte le complesse finalità della conferenza , alla luce del dibattito illuminante ed ammonitore che questa crisi ha suscitato . 
[ Un brindisi con il ministro degli Esteri nipponico ] 
Signor ministro e caro collega , sono particolarmente lieto di porgerLe a nome del Governo italiano e mio personale il più cordiale benvenuto nel nostro paese . 
È con estremo piacere che vediamo un così eminente rappresentante del Giappone nella nostra capitale . 
La Sua presenza conferma infatti non solo la simpatia e l’ amicizia che legano i nostri due paesi , ma anche la serietà della collaborazione che essi hanno da tempo avviata e della quale la mia visita a Tokio nel dicembre 1970 , quella del Presidente Andreotti nella primavera scorsa e l’ attuale Suo soggiorno a Roma costituiscono tappe significative . 
Spesso , negli incontri tra i responsabili della politica estera , si ama richiamare eventi storici e caratteristiche sociali dei due paesi , che possano rendere più facile e fruttuoso il dialogo . 
Nel caso del Giappone e dell’ Italia questa indicazione si potrebbe dire superflua : 
troppo numerose sono in effetti le somiglianze storiche , fisiche e sociali dei nostri due paesi . 
Se la natura infatti ha limitato egualmente per l’ uno o per l’ altro le risorse naturali , essa ha invece fornito entrambi i popoli di doti di laboriosità e di impegno che hanno loro permesso di superare in passato situazioni difficili e procedere sulla via dello sviluppo . 
Comuni sono gli obiettivi che i nostri due popoli si propongono . 
Sul piano interno , entrambi intendono perseguire il progresso economico e sociale nella salvaguardia delle libertà democratiche . 
Sul piano internazionale , entrambi intendono cooperare con tutti i popoli del mondo , avendo di mira quel bene fondamentale , la pace , senza il quale veramente tutto è perduto . 
Siamo di fronte , quindi , ad una profonda affinità di condizioni e di intenti , dai quali scaturiscono le nostre scelte politiche : 
procedere sulla via della pace e della libertà , respingendo la violenza come mezzo di soluzione di problemi politici interni e internazionali . 
La cooperazione in atto tra i nostri due paesi nell’ ambito internazionale , e in particolare nella cornice delle Nazioni Unite , costituisce quindi una conseguenza naturale , ed altamente auspicabile , di tale comune visione . 
Mi sia qui permesso , Signor ministro , di esprimerle il nostro più vivo apprezzamento per il cospicuo contributo che il Suo paese ha offerto e offre alla strategia della pace e per il decisivo suo apporto alla soluzione dei problemi economici internazionali . 
I recenti eventi in Asia , così come quelli in Europa , confermano ancora una volta che il futuro di tutte le Nazioni è interdipendente , che una evoluzione significativa è in corso . 
Siamo quindi anche noi pronti a compiere ogni sforzo , a fornire ogni collaborazione , ovunque essa ci venga richiesta , nei limiti delle nostre possibilità , per aiutare a superare le difficoltà ed a creare le condizioni per il pieno stabilimento della pace nel mondo . 
Siamo del resto profondamente convinti che il rafforzamento dei rapporti bilaterali tra i nostri due Paesi , reso possibile anche dalle nostre consultazioni periodiche , non possa che agevolare il raggiungimento di tale traguardo . 
Signor ministro , mi è gradito cogliere questa occasione per rivolgere il più deferente pensiero a S. M. l’ Imperatore del Giappone e alla sua Augusta Famiglia , per esprimere i più sinceri sentimenti di augurio per il grande popolo giapponese , per la Sua salute personale e per il successo del Suo alto compito . 
[ Per l’ anniversario della scoperta dell’ America ] 
Vincoli di sangue , creati da intensi rapporti umani , scambi commerciali e culturali , progressi della scienza e della tecnica , hanno sempre più avvicinato Europa ed America rendendo tutti noi sempre più consapevoli del nostro comune destino . 
Assistiamo oggi , nel nuovo continente , ad un più forte impulso di ricerca , in ogni stato , della propria identità nazionale , della propria individualità storico-politica e sociale , mentre si rafforzano i vincoli interamericani volti al migliore sviluppo delle risorse naturali , economiche ed industriali in contesti associativi meglio rispondenti alle odierne esigenze di mercato . 
Egualmente vediamo come l’ Europa abbia compiuto , anche di recente , ulteriori passi in avanti sulla strada della creazione di una autentica comunità . 
Ed a questo riguardo desidero ribadire come sia intendimento del Governo italiano continuare , come nel passato , a rendersi interprete presso l’ Europa dei nove delle esigenze e delle attese dell’ America Latina . 
Moro ha poi ricordato che , grazie anche alla presenza nei paesi dell’ America di numerose collettività italiane , i rapporti che uniscono il nostro paese a quel continente « sono di natura così particolare e cordiale , da farmi certo che maggiori sforzi saranno compiuti dal mio paese per una collaborazione che sia fruttuosa ed amichevole con i paesi del continente americano . 
Sono convinto che nel futuro tali rapporti oggi già ottimi non potranno che rinsaldarsi ancor più , di pari passo con gli sviluppi degli scambi in ogni campo . 
Le nostre iniziative e le nostre volontà congiunte potranno consentirci di raggiungere nuove conquiste civili in favore di tutti gli uomini » . 
« In questo momento è presente nel nostro spirito il profondo turbamento di un paese amico dell’ America Latina . 
Nella grave preoccupazione desidero esprimere l’ augurio di una ritrovata concordia nella giustizia e nella libertà » . 
Il ministro Moro ha quindi concluso formulando i più fervidi voti dell’ Italia per la prosperità degli amici popoli americani e dei loro rappresentanti . 
[ Intervista al giornale Le Républicain Lorrain ] 
Monsieur le Ministre , que représente pour vous et votre Pays cette première visite du Chef d’ Etat en Luxembourg ; 
y-a - t-il des problèmes bilatéraux qui seront évoqués au cours de cette visite ? 
« La visita del presidente Leone , su cortese invito del Granduca Jean , conferma solennemente la solidità dell’ amicizia e la fecondità della collaborazione fra Italia e Lussemburgo . 
L’ intensità dei nostri rapporti in ogni campo trova del resto ampia rispondenza nelle opinioni pubbliche dei due paesi . 
« Certo parleremo della collettività italiana che lavora nel vostro paese . 
Ma oltre a questo non vi sono fra noi argomenti che meritino un esame bilaterale , in un’ occasione come quella della visita presidenziale . 
Italia e Lussemburgo sono entrambi impegnati nella costruzione dell’ unione europea ed operano per la pace e la distensione in Europa e nel mondo . 
Su questi grandi argomenti sarà certo utile uno scambio dei rispettivi punti di vista , in un periodo in cui si delineano fatti positivi – come i progressi ancorché lenti verso l’ unione europea – ma anche dati preoccupanti come il doloroso conflitto del Medio Oriente » . 
Que pensez-vous des possibilités d’ intégration des quelques 40 . 
000 italiens vivant dans le Grand-Duché et l’ Italie est-elle satisfaite des conditions d’ accueil qu’ on leur réserve au Luxembourg ? 
« L’ emigrazione italiana verso il Gran Ducato risale agli inizi del secolo . 
Questa lunga tradizione , l’ accoglienza cordiale sempre riservata sia ai lavoratori che alle loro famiglie , l’ appartenenza alla Comunità economica europea , col suo programma d’ integrazione anche del mondo del lavoro , sono le migliori garanzie dell’ avvenire dei nostri connazionali in Lussemburgo . 
« Vi è un punto particolare che ci sta a cuore e che esporremo : 
il problema cioè della scuola per i figli dei lavoratori italiani nel Gran Ducato . 
Esso è stato già esaminato nel quadro dell’ accordo culturale italo-lussemburghese . 
Si tratta ora di ricercare le soluzioni più appropriate senza per ciò svalutare i risultati che già si sono conseguiti . 
La tradizionale amicizia tra l’ Italia e il Lussemburgo ed il loro spirito europeistico permetteranno certamente di trovare delle soluzioni favorevoli per l’ avvenire scolastico e professionale dei figli dei nostri lavoratori » . 
Comment voyez-vous le rôle des petits Pays dans la Communauté Européenn e et particulièrement celui des « baby-partners » dans le développement politique , économique et social de la Communauté ? 
« Ogni paese membro della Comunità europea , indipendentemente dalle sue dimensioni , è portatore di valori storici , culturali ed umani che sono insostituibili al fine di delinearne la fisionomia . 
La nostra è una Comunità democratica nella quale la dignità e le possibilità di affermazione di ciascuno sono e devono essere pienamente salvaguardate . 
« Credo che la miglior prova di ciò la si trovi nell’ esperienza stessa della vita comunitaria . 
Il Lussemburgo ha sempre concorso molto attivamente e con una iniziativa qualificata e ben caratterizzata alla definizione e al raggiungimento degli obiettivi comuni , economici , sociali e politici . 
« Abbiamo molto apprezzato ed apprezziamo dunque il contributo intelligente ed equilibrato che ci è venuto da questo piccolo paese tutto europeo , un contributo che porta i nomi rispettati e cari di Bech , Werner e Thorn . 
A tutto questo intende recare omaggio la visita del Presidente della Repubblica italiana e mia , una visita nel segno dell’ amicizia italo-lussemburghese » . 
Allargare la base popolare dello Stato 
Sono grato a « La Discussione » che mi dà la possibilità di riassumere , all’ immediata vigilia del Congresso , i temi che , anche a nome dei miei amici , ho avuto occasione di trattare in questi mesi di preparazione . 
Tali valutazioni costituiscono , senza alcuna pretesa di esclusività , il contributo del nostro piccolo gruppo alla ricerca della posizione e strategia più appropriate per la Democrazia Cristiana in questo momento storico . 
Com’ è noto , l’ attenzione è stata fin qui largamente rivolta a problemi di schieramento politico , che sono apparsi anche a me come indissolubili da quelli di contenuto , e cioè l’ altra faccia della medaglia . 
Vorrei , a questo proposito , dire ancora una volta come l’ atteggiamento rigido che siamo stati condotti ad assumere , non partecipando al Governo e collocandoci all’ opposizione nel partito , è stato determinato da una seria ragione , dalla opportunità di rendere ben visibile in questa fase di tormentata ricerca l’ esistenza di una netta riserva nella Democrazia Cristiana . 
Non solo la nostra posizione non aveva nulla di personale , ma anzi era animata da rispetto verso l’ improba fatica del Presidente del Consiglio e da comprensione per il peso delle responsabilità del Segretario del Partito , anche se non ne abbiamo potuto condividere le ragioni . 
Noi avremmo ritenuto possibile ed adeguato un Governo tripartito , quale quello del quale oggi si parla . 
Ne avremmo apprezzato il carattere interlocutorio e di decantazione . 
Ma quel che è stato è stato . 
Non vogliamo ora riprendere alcuna polemica , preferendo guardare all’ avvenire . 
Ebbene , rivendicata alla Democrazia Cristiana una libertà di scelta , si tratta di vedere che cosa è meglio per il Paese e non guardando all’ oggi , ma più lontano . 
Si tratta , non chiudendoci in uno stato di necessità , ma facendo un’ obiettiva valutazione politica , di ridare ai socialisti , dopo questa fase critica , il posto che loro compete , per allargare la base popolare dello Stato , per allentare la tensione , per fare convergere forze diversamente ispirate nel difficile compito di guidare in modo costruttivo una società così difficile com’ è oggi quella italiana . 
Non si tratta di mortificare il Partito Liberale , del quale sempre abbiamo riconosciuto la rilevante funzione . 
Si tratta di dare ad ogni forza democratica la sua giusta collocazione e metterla in condizioni di preparare , avendo presente il grande problema dello sviluppo democratico in Italia , ogni utile evoluzione . 
Vi sono dunque dei legami da riannodare con urgenza , al fine di dare insieme stabilità e prospettiva alla politica italiana . 
Non c’ è poi bisogno di dire che tutto ciò deve avvenire in un quadro di sicurezza democratica e con grande senso di responsabilità e che in questa politica veramente non sono in gioco i comunisti , come insinuano i conservatori per sabotarla . 
Credo che il tempo abbia fatto giustizia di queste stolte accuse , con le quali si cercava di metterci ai margini del partito , collocando la Democrazia Cristiana in posizione impropria e sterile sulla destra dello schieramento politico . 
In realtà , a ben considerare le cose , ci troviamo ora ad affrontare , così come esso si poneva già nel 1972 , il tema di come stare , dignitosamente ed utilmente , insieme ai socialisti . 
Comunque il tempo non è mai perduto , se serve per chiarire le cose e per farci intendere che non ci sono uscite miracolose per far fronte alle difficoltà della vita . 
Certo il Partito Socialista può essere un alleato scomodo . 
Ma non sarebbe importante , se non lo fosse , se non rappresentasse cioè forze inquiete ed aperte della nostra società , che del resto la stessa Democrazia Cristiana ha indeclinabile responsabilità di rappresentare . 
Su questi dati di fondo ( e naturalmente non sulle nostre particolari sensibilità e motivazioni ) è possibile trovare un largo accordo nella Democrazia Cristiana ? 
Speriamo di sì . 
È allora nostro dovere di perseguirlo , senza farci indietro , anche solo per la ragione nobile ed allettante di costituire un punto di rigorosa intransigenza che costituisca riferimento dentro e fuori della Democrazia Cristiana . 
È questo il lavoro al quale ci siamo accinti ed al quale il Congresso dovrebbe dare la sua consacrazione . 
Vorrei aggiungere infine che davvero il problema circa il tipo di governo è dominante , ma non esclusivo . 
Ricordiamo che la sensibilità che ci ha mosso e ci muove verso questa alleanza è la stessa che ha condotto la Democrazia Cristiana a sentirsi e ad operare come forza popolare con un grande ed insostituibile compito di mediazione sociale e politica . 
In realtà noi abbiamo avuto ed abbiamo dinanzi a noi la trasformazione dell’ Italia in Paese industriale , la maturazione democratica delle masse , una imperiosa spinta egualitaria , la richiesta di un lavoro e di una vita non alienanti , la pressante aspirazione al sapere , il confronto pungolante con i Paesi della Comunità europea , la crescente autonomia , importanza e responsabilità dei sindacati , le esigenze della società civile , la presenza dei giovani , l’ impazienza per il mediocre funzionamento delle istituzioni e delle forze politiche , un’ incombente minaccia fascista . 
È tutto questo che dobbiamo fronteggiare nel migliore contesto politico che ci sia dato realizzare . 
In questa realtà c’ è abbondante materiale esplosivo . 
Ma , se siamo pronti e lungimiranti , possiamo fare ancora una pacifica rivoluzione , possiamo , nell’ ordine , rinnovare ed assestare l’ Italia . 
Fare una rivoluzione nell’ ordine democratico è certo una grande impresa , ma non impossibile . 
Se questa è la dimensione del nostro compito , il Congresso che sta per cominciare dev’ essere estremamente serio e capace , senza mortificanti evasioni , di toccare in profondità la condizione del Paese . 
[ Sui rapporti economici tra America Latina e Comunità europea ] 
Moro ha ricordato l’ azione « che l’ Italia svolge da anni nella Comunità europea in favore di rapporti sempre più stretti ed organici fra l’ Europa ed i paesi dell’ America Latina » e ha tracciato la storia di questa azione fin dal 1963 , anno in cui fu raggiunto un primo successo . 
In quella data il Consiglio dei ministri della Comunità approvò il principio di contatti periodici tra la Commissione ed i rappresentanti a Bruxelles dei paesi latino-americani . 
« Soltanto nel 1970 – ha aggiunto Moro – si poté realizzare un vero e proprio salto qualitativo nelle relazioni tra la Comunità e l’ America Latina : 
verso la fine del 1970 si aprirono i negoziati tra la CEE e l’ Argentina e , nel novembre dell’ anno successivo , fu firmato il primo accordo commerciale della Comunità con un paese latino-americano » . 
Quasi contemporaneamente si aprivano i negoziati con l’ Uruguay ed il Brasile e attualmente – ha ricordato Moro – anche il Messico ha mostrato il suo interesse a negoziare con la Comunità . 
« Noi crediamo che a questi risultati abbia contribuito , nei limiti di una azione che è necessariamente collegiale , l’ impegno tutto particolare dell’ Italia a tener vivo e a sviluppare il dialogo fra l’ Europa e l’ America Latina . 
I temi e le richieste contenuti nella risoluzione del 4 ottobre ( data in cui venne approvato dai delegati dell’ IILA il documento ) , per quel che ci riguarda – ha detto il ministro degli Esteri – verranno attentamente considerati nei lavori e nelle discussioni che si stanno svolgendo nella Comunità sui principali problemi del momento . 
È con questo rinnovato impegno che l’ Italia si farà interprete nella Comunità dei problemi e delle richieste dell’ America Latina , in un momento di così profondi mutamenti nei rapporti politici ed economici internazionali » . 
Moro ha poi messo in risalto il significato di questo « atto di fiducia » da parte dei paesi membri dell’ Istituto ed ha detto che « l’ Italia , trattandosi di un organismo collegiale , non può garantire la risposta . 
Tutti sanno che l’ impegno dell’ Italia e mio personale saranno tesi al massimo per ottenere il maggiore avvicinamento tra la Comunità europea ed i paesi dell’ America Latina » . 
[ In occasione della visita del ministro degli Esteri polacco ] 
« È motivo di soddisfazione constatare che , dopo un periodo caratterizzato da gravi tensioni internazionali , i popoli europei si avviano ad una maggiore conoscenza e comprensione reciproca . 
È questo uno sviluppo che entrambi i nostri governi hanno salutato con compiacimento per la promessa , in esso contenuta , di un futuro di pace e cooperazione internazionale . 
La politica di distensione , peraltro , resta ancora esposta ai contraccolpi degli avvenimenti internazionali , non esclusi quelli che si verificano in zone estranee all’ Europa . 
Nostro comune interesse e nostro compito è quindi quello di consolidare con strumenti adeguati la nuova situazione : 
e al riguardo il pensiero corre subito alle conferenze attualmente in corso a Ginevra ed a Vienna , da cui , in conformità dei nostri auspici , dovrebbero scaturire le condizioni per una pace stabile » . 
Alludendo poi al conflitto in Medio Oriente e alla tregua che si stava faticosamente cercando di raggiungere , l’ on. Moro ha auspicato « una pace giusta e , perché giusta , durevole , la quale comporti non solo l’ arresto delle ostilità , ma una nuova atmosfera di fiducia ed una significativa cooperazione fra coloro che furono avversari » . 
[ Chiudendo la campagna elettorale a Ravenna ] 
« Avere riaperto la strada a questa collaborazione – egli ha detto – è merito dei partiti che hanno compreso le necessità del Paese nella presente situazione storica e individuato i mezzi da adoperare per farvi fronte . 
In specie la Democrazia Cristiana ha fatto , ancora una volta , una scelta che corrisponde alla sua natura e funzione e si ricollega al grande compito di mediazione sociale e politica che la fa , nella libertà , garante essenziale della vita democratica in Italia » . 
« L’ estrema gravità del problemi che da qualche tempo il nostro Paese in evoluzione ha dinanzi a sé e la presenza di dati nuovi ed importanti , legati alla situazione internazionale , sollecitano la coalizione ad assumere , con senso del dovere e spirito di unità , tutte le sue responsabilità come se fosse il primo giorno del suo lavoro e sapendo che l’ emergenza non è finita » . 
« È difficile – ha proseguito Moro – calcolare le condizioni nelle quali l’ Italia , e l’ Europa stessa , potranno trovarsi ad operare nel prossimo avvenire e quanto ancora una situazione eccezionale potrebbe durare . 
Il rigore e l’ attenzione , che sono doverosi , non possono peraltro fare dimenticare in nessun modo gli intendimenti di razionalizzazione e di rinnovamento che il Governo , costituendosi , ha manifestati ed ai quali resterà rigorosamente fedele . 
Occorre altrettanta lealtà per gli impegni assunti quanta serietà di comportamento » . 
« In una situazione così difficile chiunque abbia a cuore le sorti del Paese , al di là di ogni valutazione contingente , e soprattutto se si tratta di grandi forze popolari e sociali , è chiamato ad assumere un atteggiamento che concorra alla salvezza di tutti . 
Anche questo è un metro per giudicare i partiti , senza che ciò possa in nessun modo indurre ad alterare i compiti di maggioranza e di opposizione che , nella dialettica democratica , e non per arbitrio di qualcuno , ma per una giusta considerazione degli ideali e dei programmi , sono attribuiti alle varie forze politiche » . 
« Un governo di centrosinistra oggi nella sua indiscutibile autonomia ed insieme nella sua sensibilità per quel che il Paese esprime in forme varie , legittime e significative , potrà dunque guidare – ha concluso Moro – con la necessaria autorità ed efficienza , il popolo italiano in uno dei momenti più difficili ed insieme più interessanti della sua storia come paese moderno » . 
[ In occasione della visita del ministro degli Esteri di Tunisia ] 
Moro ha ricordato i secolari , profondi legami che uniscono la Tunisia al popolo italiano e ha sottolineato altresì l’ incessante opera a favore della pace e della collaborazione nel Mediterraneo , svolta dal presidente Bourghiba e dal suo governo . 
Il ministro degli Esteri ha proseguito osservando : 
« Non ho certo bisogno di dirle che per l’ Italia la soluzione del conflitto arabo-israeliano costituisce un obiettivo assolutamente prioritario . 
Abbiamo sempre agito a tal fine , in ogni modo e in ogni sede , sia pure nei limiti delle nostre possibilità , adoperandoci per il completo adempimento delle risoluzioni delle Nazioni unite , cercando soprattutto di associare in modo sempre più convinto e fattivo alla nostra opera i paesi a noi uniti nella Comunità europea . 
Ed è significativo che esista oggi una comune politica europea nel medio oriente , fondata sui principi già da noi accolti nelle discussioni delle Nazioni unite . 
A questi principi noi facciamo riferimento , sicuri , come siamo , che da essi possa scaturire una giusta soluzione ai gravissimi problemi del momento . 
Siamo infatti persuasi che l’ Europa , in quanto comunità di paesi politicamente ed economicamente interdipendenti , può far sentire la sua voce in favore del mondo arabo e dello stesso popolo palestinese con ben maggior forza ed efficacia che ciascuno dei suoi membri . 
Avviandosi alla conclusione , Moro ha detto : 
« La Tunisia è pienamente consapevole che l’ Europa unita può fare molto e che l’ unità dell’ Europa costituisce la premessa più valida per dar vita a quel sistema di cooperazione euro-araba che deve essere un obiettivo fondamentale nell’ interesse dei nostri popoli e della pace . 
Sappiamo di poter contare sul presidente Bourghiba , su di Lei , signor ministro , perché l’ azione dell’ Italia e l’ azione dell’ Europa vengano ovunque comprese , facilitate ed incoraggiate » . 
[ Al Consiglio ministeriale della Nato ] 
« Vi sono zone geografiche nelle quali la crisi è acuta » , ha detto il Ministro italiano . 
« Le condizioni di sicurezza e di stabilità che si cerca di consolidare in Europa non trovano , purtroppo , il loro corrispettivo in Medio Oriente . 
La preoccupazione del governo italiano è dovuta non soltanto alla vicinanza dell’ Italia alla zona di tensione , ma anche alla consapevolezza dei pericoli che questa situazione fa correre al processo di normalizzazione della vita internazionale . 
La posizione della regione del conflitto , che è al crocevia di tre continenti ( e l’ Africa è oggi direttamente implicata ) , e l’ uso , in una misura e con effetti imprevedibili , dell’ arma del petrolio , rendono evidenti le pericolose ripercussioni mondiali della crisi . 
Vi possono essere tra gli alleati , e ciò è comprensibile , sensibilità diverse . 
Ma noi abbiamo certamente in comune la volontà di pace e l’ intenzione che l’ equilibrio mondiale non sia messo in pericolo , con i gravi effetti che ciò comporterebbe per la situazione internazionale e sul processo di distensione . 
Il ministro Moro ha detto poi che , dopo il cessate il fuoco , si manifestano certi segni confortanti della disponibilità ad un dialogo , che d’ altronde resta difficile . 
« Noi siamo persuasi − ha affermato il ministro degli esteri italiano − che anche l’ Europa può e deve svolgere in questo contesto , un ruolo efficace che , con realismo , noi non supervalutiamo ma che può essere un fattore non trascurabile nella ricerca , in contatto naturale con gli Stati Uniti , della soluzione dei problemi del Medio Oriente » . 
Il ministro Moro ha dedicato ai negoziati in corso con l’ est alcune considerazioni di fondo . 
Nella Conferenza per sicurezza e la cooperazione in Europa , non possiamo nasconderci − ha detto – la diversità di concezioni che esiste tra paesi occidentali e paesi orientali , poiché noi all’ ovest abbiamo per scopo l’ instaurazione di un tipo di rapporti differenti tra gli stati e tra gli uomini e ciò come fase della sicurezza e di una cooperazione seria in tutti i settori . 
L’ Italia si adopererà affinché , attraverso la conferenza , si passi da una fase di semplice immobilismo ad un’ altra di cooperazione vera e fiduciosa . 
D’ altra parte – ha avvertito Moro – l’ Italia , benché non faccia parte della zona di riduzione degli armamenti , contribuirà in modo attivo al negoziato per la riduzione reciproca delle forze , come del resto essa ha partecipato attivamente ai suoi preparativi , nella ferma speranza che ne risultino condizioni di sicurezza inalterate , ma con minori rischi e costi meno elevati . 
« Noi – ha detto ancora Moro – dobbiamo , tuttavia , essere consapevoli della necessità di mantenere fermamente le redini dell’ azione occidentale , con la coesione che ha già dato prova della sua efficacia durante i lavori preparatori , coesione che si esprime con la presenza costante sul territorio europeo delle forze americane che testimoniano la stabilità dei legami tra le due rive dell’ Atlantico e l’ indivisibilità dei nostri interessi fondamentali . 
L’ assetto futuro dell’ Europa dipenderà in larga misura dai risultati di questi due negoziati . 
Sarà dunque necessario che gli alleati veglino affinché niente possa compromettere il grande disegno dell’ unificazione europea » . 
I processi che gli europei stanno realizzando , sia pure lentamente , sulla via della loro unione rafforzeranno ( secondo il ministro Moro ) la volontà politica e di cooperazione nel quadro dell’ Alleanza atlantica . 
Il « vertice » europeo , che si terrà a Copenaghen il 14 ed il 15 di questo mese , sarà – ha detto Moro – una tappa di questa evoluzione , alla quale l’ America non mancherà di dare , in una visione obiettiva e a lungo termine , il suo indispensabile appoggio . 
« Per parte nostra – ha affermato l’ oratore – noi confermiamo che l’ Europa si realizzerà in armonia con la solidarietà atlantica , che è il fondamento della nostra sicurezza , dell’ attuale stabilità internazionale , del progresso verso la pace » . 
Il ministro ha fatto quindi cenno alla dichiarazione di principii euroamericana , che « dovrà indicare il cammino da percorrere e testimoniare una percezione più articolata e attuale degli interessi comuni » . 
Una simile comprensione reciproca – ha proseguito l’ oratore – non è un dato spontaneo o automatico . 
Lo svolgimento rapido degli avvenimenti – ha precisato Moro – postula che tra europei ed americani si proceda a verifiche e confronti costanti , che saranno la base ed il sostegno della loro solidarietà . 
« L’ Alleanza – ha detto infine Moro – costituisce sempre l’ espressione più valida della nostra comunità di intenzioni di fronte ai grandi problemi della civilizzazione moderna . 
La capacità d’ azione è destinata a trovare una efficacia ed una credibilità accresciute nella misura in cui tutti noi ci mostreremo fermamente impegnati ad offrire al mondo una immagine di un gruppo di popoli solidamente uniti anche nel campo del rispetto dei diritti e della libertà dell’ uomo » . 
[ Per la giornata della pace ] 
« Prego Vostra Eminenza reverendissima di volersi cortesemente rendere interprete presso Sua Santità dei sentimenti di sincera profonda adesione dell’ Italia all’ alto messaggio che anche quest’ anno il Sommo Pontefice ha voluto rivolgere alla comunità mondiale in occasione della giornata della pace . 
Gli ammonimenti e gli auspici contenuti nelle nobili parole del Sommo Pontefice assumono un particolare valore in questo difficile momento delle relazioni tra i popoli . 
« Essi sono condivisi dal governo italiano la cui politica estera è protesa con il massimo impegno in tutte le istanze internazionali al raggiungimento di questo supremo traguardo dell’ umanità » . 
[ Indirizzo di saluto al ministro degli Esteri egiziano ] 
« Possiamo oggi riconoscere che sono stati fatti passi avanti per la soluzione del problema del Medio Oriente in termini di giustizia , quali ho cercato di indicare nella mia recente dichiarazione in Parlamento ; 
in questo contatto breve ma assai utile per me , porto al mio collega egiziano i sentimenti di profondo rispetto che il mio paese ha nei confronti del suo » . 
Moro ha aggiunto che è giunto in Egitto per portare anche l’ espressione « della nostra amichevole comprensione per tutti i problemi che l’ Egitto deve affrontare » . 
Il ministro ha infine espresso auguri di pace nella certezza che l’ Egitto saprà « compiere grandi opere di pace verso le quali è felicemente avviato » . 
In relazione a questo incontro , Il Popolo del 29 gennaio 1974 riporta ulteriori dichiarazioni di Moro . 
Moro , parlando con i giornalisti che lo accompagnavano , ha detto che l’ Italia è pronta a contribuire all’ opera di ricostruzione ed in particolare alle opere necessarie per la riapertura del canale di Suez , sempre che ci sia in tal senso una richiesta egiziana . 
Nel corso di questa conversazione , il ministro degli Esteri ha posto in risalto che la sua visita in Egitto ed in altri paesi del Medio Oriente non deve essere vista soltanto dal punto di vista economico , ma anche da un punto di vista politico , in quanto l’ Europa guarda a questa area mediterranea sotto un’ angolazione soprattutto politica . 
Moro ha quindi ricordato che già da alcuni anni aveva lanciato l’ idea di una conferenza dei paesi rivieraschi del Mediterraneo , ma che questa linea politica italiana non era stata forse ben compresa dagli altri paesi europei , ad eccezione della Francia , ma che oggi grosso modo è condivisa da tutti . 
[ In visita in Kuwait ] 
« Sono molto interessato a conoscere bene questo paese , non solo nella sua struttura economica ma anche nella sua consistenza spirituale e politica . 
Riprenderò con il ministro degli esteri del Kuwait un discorso che è cominciato a Roma e che è stato del resto molto facile e così sarà facile qui , come conviene a vecchi amici » . 
« Questo incontro avviene – ha proseguito Moro – nel momento nel quale si rinsaldano di più le relazioni tra l’ Italia ed il mondo arabo . 
È una amicizia tradizionale la nostra , che ha avuto in questo periodo il modo di manifestarsi . 
Stiamo accanto ai paesi arabi per quanto riguarda le loro legittime aspirazioni . 
Desideriamo , al tempo stesso , sviluppare con essi una intensa collaborazione economica , che riguardi , da un lato , l’ Europa comunitaria e , dall’ altro , il mondo arabo nel suo insieme . 
Naturalmente , in questo quadro c’ è spazio sufficiente per rapporti bilaterali molto intensi tra paesi dell’ una e dell’ altra area » . 
« Le nostre relazioni bilaterali , inoltre , non sono in contraddizione con il più vasto quadro che vede in collegamento la Comunità europea ed il mondo arabo . 
Siamo , in questo momento , ben lieti di ispirare i nostri colloqui a questi princìpi . 
Mi riprometto di trarre da questo incontro migliori elementi per una mia più aggiornata conoscenza del mondo arabo , affinché io possa farne una norma per la mia azione futura » . 
Moro ha annunciato alla sua controparte che da parte italiana si contava di inviare una delegazione economica nella federazione degli Emirati uniti per proseguire , in maniera più concreta , il discorso cominciato . 
Prima di partire per l’ Iran , Moro si è compiaciuto dei risultati della sua visita nel Kuwait e ha dichiarato che le due parti hanno concordato di formare una commissione mista incaricata di esaminare le questioni relative alla cooperazione bilaterale in campo economico . 
Moro ha ricordato che l’ Italia non può approvare l’ occupazione di territori con la forza ed ha auspicato una pacifica e proficua collaborazione per superare la crisi energetica , che ha colpito soprattutto gli stati europei . 
[ In visita in Arabia Saudita ] 
« L’ Arabia Saudita – secondo le parole di Moro – ci ha aperto le porte . 
Abbiamo concluso un’ intesa che prevede negoziati fra i due enti petroliferi di stato in vista di forniture di petrolio che avevamo già chiesto all’ Arabia Saudita prima della crisi . 
È un risultato che risponde anche ai nuovi rapporti che i paesi produttori tendono a stabilire con gli altri paesi a livello di governo . 
Vi è una larga apertura ad una collaborazione che dovrebbe investire tutti i campi ( economico , tecnico , industriale , agricolo e di formazione professionale ) . 
Abbiamo concordato anche la costituzione di un comitato presieduto dai due ministri degli esteri , che promuoverà contatti per settori ad appropriati livelli . 
Sullo sfondo vi è la piattaforma politica che ho enunciato nelle dichiarazioni fatte al Senato , chiarendo la posizione italiana alla luce dei recenti avvenimenti ed alla stregua delle posizioni prese congiuntamente dai paesi della CEE » . 
Da parte saudita , ha proseguito Moro , « è stato detto nelle sedi più autorevoli che si ritiene l’ aumento del prezzo del petrolio troppo alto e troppo improvviso . 
Quindi , c’ è una disponibilità da parte saudita a discuterne nell’ ambito di quel generale incontro di buona volontà che dobbiamo sforzarci di realizzare . 
Non si tratta di posizioni bilaterali ma di posizioni che possono far fermentare qualche cosa di nuovo , cioè un accordo di più vaste proporzioni » . 
Durante la sua dichiarazione Moro ha poi fatto un consuntivo dell’ intero viaggio , viaggio che indica una disposizione , una attenzione dell’ Italia nei confronti del mondo arabo e dei problemi che esso ha . 
Il ministro degli esteri ha sottolineato che nei colloqui avuti in Egitto , Kuwait , Iran ed Arabia Saudita « si è parlato frequentemente di Europa » . 
« Era nostra responsabilità , dove era necessario ed utile − ha detto Moro − concludere in questo momento intese già da tempo negoziate e che non sono quindi legate alla crisi energetica . 
Non c’ è in noi nessun desiderio di isolarci dall’ Europa , né di gareggiare con chicchessia ; 
siamo qui come buoni europei . 
Gli accordi di cooperazione economica dovranno essere riportati nell’ ambito comunitario come è accaduto per gli accordi commerciali » . 
Moro ha posto l’ accento sull’ importanza che riveste per l’ Italia questa sua visita in Arabia Saudita , un paese che ha un ruolo determinante per la stabilità e la pace nel Medio Oriente . 
Anche il ministro degli esteri italiano si è trovato d’ accordo con il suo collega nell’ affermare che lo scambio di messaggi tra il presidente Leone e re Feisal ha preparato il terreno per utili e fruttuosi contatti . 
Moro , dopo aver fatto una breve esposizione sulle ultime vicende belliche in Medio Oriente , ha ripetuto che l’ Italia condanna l’ acquisizione di territori con la forza , anche alla luce della dichiarazione della CEE del 6 novembre scorso . 
I due ministri hanno anche parlato del ruolo svolto dagli Stati Uniti e di quello « determinante » avuto dal segretario di Stato americano Kissinger . 
Lettera che il ministro Moro ha inviato al ministro degli esteri saudita Al Saqqaf : 
« Signor ministro , ho l’ onore di accusare ricevuta della Sua lettera in data odierna con la quale Vostra Eccellenza mi ha comunicato quanto segue : 
« In conseguenza della politica di tradizionale amicizia esistente tra i governi del Regno di Arabia Saudita e della Repubblica italiana , sotto gli auspici di Sua Maestà il re Feisal e Sua Eccellenza il Presidente Giovanni Leone , sono lieto di esprimere a Vostra Eccellenza il mio apprezzamento ed il mio ringraziamento per la posizione chiara e costruttiva assunta dal governo italiano in relazione al problema medio-orientale , e che afferma la necessità del ritiro di Israele da tutti i territori arabi , ivi inclusa Gerusalemme , occupati dal 5 giugno 1967 . 
Sono lieto altresì di riferirmi al cordiale colloquio che abbiamo avuto a Gedda il 2 febbraio 1974 , in un’ atmosfera di completa franchezza e di reciproca comprensione . 
In ragione del desiderio dei nostri due governi di rafforzare i rapporti tra loro esistenti e la loro volontà di cooperare in vari settori quali quello culturale , economico , industriale , tecnico , dell’ agricoltura ed altri , ed in considerazione della importanza della formazione professionale di cittadini saudiani in questi settori per mezzo di accordi a tal fine conclusi , desidero assicurare Vostra Eccellenza che il governo del regno di Arabia Saudita è pronto a contribuire nel garantire alla Repubblica italiana il soddisfacimento delle sue esigenze energetiche , mediante accordi tra gli enti governativi specializzati dei due paesi . 
Vorrei infine cogliere l’ occasione della Sua presenza nel mio paese per esprimere a Vostra Eccellenza la mia stima per la Sua persona e per rinnovare a Lei ed ai membri della Sua delegazione il mio benvenuto , pregando Dio onnipotente di far sì che i nostri sforzi nell’ interesse dei nostri due paesi amici siano coronati da successo » . 
Nel confermarLe il mio accordo su quanto precede , tengo a reiterarLe i sentimenti di amicizia del governo italiano ed il proposito di rafforzare ed ampliare la cooperazione tra i due paesi in tutti i settori , nell’ interesse reciproco dei nostri popoli . 
Desidero infine cogliere l’ occasione per ringraziarLa vivamente per le Sue cortesi attenzioni , per gli amichevoli sentimenti e per il particolare interesse che Ella personalmente ha dimostrato al rafforzamento dei vincoli di amicizia e collaborazione tra l’ Italia e l’ Arabia Saudita . 
Voglia accogliere , Signor ministro , l’ espressione della mia più alta considerazione . 
[ Al termine del viaggio in Medio Oriente ] 
« L’ obiettivo della missione era in prima linea politico , giacché intendevo riprendere contatto con i dirigenti dei paesi arabi nell’ attuale contesto politico , ascoltare le loro idee e manifestare le nostre sulla base naturalmente delle ultime mie dichiarazioni fatte al Senato . 
Tale obiettivo politico è stato realizzato . 
Gli incontri sono stati estremamente cordiali e fruttuosi ed ora , posso dire , siamo in condizione di svolgere meglio il ruolo che compete all’ Italia in un settore tanto importante della politica mondiale . 
La missione – ha continuato Moro – aveva anche obiettivi di carattere economico , e di temi economici , di petrolio , il suo prezzo , la possibilità di collaborazione economica mutuamente vantaggiosa credo di aver parlato con successo con i rappresentanti dei paesi visitati . 
Posso dire che in complesso abbiamo trovato una larga accoglienza : 
c’ è simpatia ed amicizia per l’ Italia , vi è in complesso una grande apertura verso di noi e c’ è il desiderio di vedere il nostro paese collaborare intensamente portando il contributo della sua tecnica e della sua capacità imprenditoriale allo sviluppo economico e sociale di quelle nazioni » . 
Moro ha quindi affermato che l’ azione di collegamento con i paesi del mondo arabo « non significa in alcun modo che l’ Italia voglia isolarsi , soprattutto , da quella Comunità europea che noi desideriamo vedere , nel suo complesso , impegnata in una collaborazione economica e politica con i paesi che ho visitato . 
Il significato del mio viaggio quindi è sì espressione della doverosa e naturale presenza dell’ Italia in un ambiente al quale essa non è mai stata e non può essere estranea , ma non significa in alcun modo allentamento dei vincoli che noi abbiamo con la Comunità europea . 
Vogliamo la presenza italiana , ma vogliamo una presenza europea : 
l’ una e l’ altra sono estremamente gradite » . 
Infine Moro ha ringraziato le alte personalità dei paesi visitati , le quali – ha detto – « hanno accolto con grande cortesia ed amicizia la nostra delegazione . 
In particolare ringrazio sua maestà re Feisal per la larghezza con la quale è venuto incontro alle nostre richieste e per la prova di amicizia verso l’ Italia che anche in questo momento ci ha dato » . 
« Il significato del mio viaggio − ha detto infatti − è prima politico e poi economico : 
rappresenta un nostro impegno di presenza nel mondo arabo nelle nuove condizioni create dalla crisi . 
I nostri rapporti con i paesi arabi sono sempre stati molto buoni , c’ è una notevole corrente di simpatia verso l’ Italia : 
dobbiamo mettere ogni impegno per adeguare le nostre possibilità a questo interesse » . 
Al Cairo « abbiamo colto − ha detto Moro − accanto ad accenti di fermezza comprensibili , i segni di una fiducia che la soluzione militare che si è realizzata con l’ accordo per il disimpegno , in prospettiva si riveli una soluzione politica » . 
Da parte egiziana si è guardato all’ Italia anche « per quell’ azione di assistenza sul piano economico e finanziario che è una tradizione del nostro paese » . 
Sull’ altro versante della penisola arabica , nel Kuwait e nella Unione degli emirati arabi ( Uae ) , gli incontri sono stati « assai cordiali e costruttivi » . 
« Abbiamo avuto l’ impressione − ha detto Moro − di una grande apertura verso l’ Italia e di un desiderio di questi paesi di valorizzare le risorse che ad essi affluiscono attraverso la vendita del petrolio per risolvere i problemi di sviluppo proprio e di sviluppo di altri . 
È una nuova responsabilità che non possono assumere da soli e per la quale è necessaria una cooperazione con i paesi industrializzati . 
Anche con il Kuwait abbiamo deciso di istituire alcune commissioni miste per affrontare i temi della cooperazione economica » . 
Con l’ Iran ci sono da tempo intensi contatti e ottime relazioni bilaterali . 
« L’ Iran è uno di quei paesi produttori di petrolio − ha aggiunto il ministro − che ritiene di poter impiegare le proprie risorse per il proprio sviluppo . 
L’ Iran ha , per questo , bisogno di aiuti e di contributi . 
A Teheran non si guarda con timore alla conferenza di Washington , incontro tra paesi produttori e paesi consumatori e industrializzati , tra i quali del resto l’ Iran pensa di entrare a pieno diritto . 
L’ Iran ritiene l’ attuale prezzo del petrolio pesante , ma non insostenibile , sempre che si sia trovata una « ragione di scambio » adeguata e sempre che si crei un equilibrio . 
L’ Iran sostiene inoltre chiaramente che « gli aumenti intervenuti possono essere riassorbiti attraverso un’ intesa che offra ai paesi industrializzati il modo di pagare con la propria operosità il prezzo più alto che ragioni di giustizia sociale internazionale , secondo la visione dell’ Iran , hanno suggerito » . 
In questo quadro si guarda con interesse anche all’ Italia , e per quel che l’ Italia ha realizzato qui , in Iran . 
Non è stato dimenticato il fatto esemplare dell’ iniziativa italiana attraverso l’ azione dell’ Eni , che portò al superamento di alcune posizioni anacronistiche » . 
Moro ha poi ricordato che il Consiglio Cee ha incaricato la commissione di elaborare un nuovo accordo con l’ Iran in luogo di quello , oggi troppo limitato , stipulato nel 1963 . 
La commissione sta esaminando anche il tema di un approccio globale con il mondo arabo . 
Con i dirigenti dei paesi visitati vi è stato anche uno scambio di punti di vista sulla Conferenza sull’ energia che si terrà a Washington l’ 11 febbraio . 
È una conferenza che noi riteniamo opportuna , ha detto Moro , non può e non deve avere nessun significato polemico nei confronti dei paesi produttori , ma deve essere un punto di riferimento per un accordo generale . 
La Conferenza di Washington è un punto di partenza importante e necessario , ma sempre in vista di sistemazioni più ampie che abbiano presenti tutti gli interessi in gioco e quindi anche quelli di paesi in via di sviluppo . 
In Italia , ha poi affermato Moro , « portiamo una grande fiducia degli altri verso il nostro paese e vorrei che la nostra fiducia in noi stessi fosse pari a queste aspettative . 
Il nostro paese deve saper cogliere le possibilità obiettivamente offerte dalla situazione . 
Dobbiamo intervenire per cercare accordi di scambio equi . 
Non vuol dire che avremo subito tutto quello che possiamo desiderare . 
È il momento di intese di più alta giustizia che diano qualcosa di più a coloro che finora avevano qualcosa di meno . 
Dobbiamo moltiplicare le nostre energie ordinatamente e seriamente . 
Io mi auguro che il paese , consapevole delle attuali difficoltà , ma anche consapevole di queste necessità , sappia impegnarsi , senza cedere di fronte alle preoccupazioni del momento , ma ritrovando in sé , come ha fatto in tanti altri casi , le energie sufficienti per affrontare e superare questa nuova prova . 
Questo mi pare in sintesi − ha concluso il ministro Moro − il significato del viaggio » . 
[ Al Consiglio dei ministri degli Esteri della Cee ] 
Il fatto stesso di partecipare alla conferenza di Washington − ha detto − dimostra l’ opportunità di mantenere un collegamento fra i paesi industrializzati . 
Ma lo sforzo dei paesi europei per trovare una base comune è la prova che , contrariamente ad alcuni timori , la partecipazione alla conferenza di Washington non è preclusiva della nostra economia . 
Vi andiamo quindi con una personalità . 
La conferenza dell’ 11 febbraio − ha proseguito Moro − deve essere un punto di partenza ; 
sarebbe inopportuno che si arrivasse ad una cristallizzazione di questa formula . 
Dovremmo , invece , individuare le sedi più opportune per gli ulteriori incontri : 
il Fondo monetario internazionale e l’ Ocse possono ad esempio servire allo scopo . 
Anche una conferenza in sede Onu , come è stato richiesto ieri dagli algerini , potrà essere utile , ma occorrerà il tempo necessario per prepararla adeguatamente . 
La conferenza di Washington , offre inoltre l’ occasione di un utile scambio di vedute in materia di cooperazione tecnologica , sia per una più efficace utilizzazione delle fonti esistenti , sia per la ricerca di nuove fonti . 
In conclusione , per Moro , a Washington , si dovrà evitare di dare l’ impressione che si vuole creare una linea antagonista verso i paesi produttivi . 
Al contrario , si dovrà confermare l’ interesse specifico alla collaborazione con questi paesi , con gli arabi in particolare . 
Occorre inoltre − ha detto infine Moro − che non sia preclusiva di accordi regionali fra i paesi della comunità e i paesi arabi . 
[ Alla conferenza di Washington sull’ energia ] 
Signor Presidente , 
desidero innanzitutto manifestare il mio vivo apprezzamento per questa iniziativa del Presidente Nixon , che ci consente di affrontare , nei suoi vari aspetti , una situazione critica che coinvolge gli interessi – inestricabilmente connessi – dei Paesi industrializzati , di quelli produttori di petrolio e dei Paesi in via di sviluppo . 
Come ha affermato , Signor Presidente , le nazioni del mondo si trovano oggi di fronte ad una scelta di fondo , che potrà influire , per il resto di questo secolo , sulla struttura delle relazioni politiche ed economiche internazionali . 
Ci troviamo di fronte ad una crisi energetica che , anche se è stata accelerata e resa più acuta dal conflitto nel Medio Oriente , affonda le sue radici in una realtà preesistente e sembra quindi destinata a prolungarsi nel tempo , anche quando sia realizzato , come auspichiamo , un regolamento di pace in questa zona del mondo . 
Non intendo qui affrontare in modo specifico i principali problemi che sono all’ ordine del giorno della Conferenza e che sono stati già trattati dai rappresentanti della Comunità Europea , alla quale l’ Italia partecipa . 
L’ Italia è convinta del fatto che le difficoltà del momento potranno essere superate soltanto attraverso una sincera e coerente cooperazione internazionale che porti alla instaurazione di nuove relazioni tra Paesi industriali consumatori di energia , Paesi produttori e Paesi in via di sviluppo , e che permetta di trovare soluzioni adeguate ai gravi e complessi problemi , non solo di ordine economico , ma anche , se non soprattutto , di carattere finanziario e monetario che caratterizzano la presente congiuntura mondiale . 
A questa cooperazione finanziaria , l’ Italia è particolarmente interessata . 
Siamo soprattutto convinti della necessità di utilizzare in modo più razionale le fonti energetiche disponibili , di svilupparne le tecnologie , di ricercare la messa in valore delle fonti energetiche esistenti , di incoraggiare la scoperta e lo sfruttamento di fonti alternative di energia . 
Incoraggiare la scoperta e lo sfruttamento di nuove fonti di energia dovrà rappresentare per noi un obiettivo prioritario : 
e non solo per noi , che vediamo compromesse le nostre possibilità di sviluppo da un prevedibile esaurimento delle fonti tradizionali di energia , ma per tutti i popoli del mondo , compresi quelli che , in questo particolare momento , cercano di trarre il massimo vantaggio dal possesso di fonti energetiche che certamente , in passato , sono state sottovalutate e che sono in via di rapido esaurimento . 
Siamo coscienti del fatto che in questo campo – scientifico e tecnologico – gli Stati Uniti hanno una funzione ed un ruolo di punta ; 
abbiamo quindi preso atto con particolare soddisfazione della disponibilità degli Stati Uniti a dare il loro apporto anche in questo settore nel quale è certamente in gioco l’ avvenire dell’ umanità . 
Noi riteniamo non solo possibile ma auspicabile e necessaria una collaborazione in questi settori tra gli Stati Uniti , l’ Europa e gli altri Paesi tecnologicamente avanzati , nella certezza che essa si risolverà in un vantaggio collettivo . 
Vorrei , in questo contesto , sottolineare che la situazione dell’ Italia è anche quella , più generale , di tutti i Paesi membri della Comunità Europea e del Giappone , e che esistono differenze tra la situazione presente e futura dell’ Europa , e quella degli Stati Uniti , i quali possono ragionevolmente pensare di raggiungere , nel breve o nel medio periodo , un rassicurante grado di autonomia energetica . 
D’ altra parte , una collaborazione tra l’ Europa ed i Paesi del Mediterraneo e del Vicino Oriente , che può costituire un fattore positivo nell’ equilibrio mondiale , deve essere naturalmente armonizzabile in un quadro generale . 
Credo che un pensiero largamente condiviso sia quello di non dare vita , in occasione di questa importante Conferenza , ad un fronte dei consumatori contrapposto a quello dei produttori . 
È bene che ci si incontri con questi ultimi il più presto possibile , come è stato proposto del resto dai colleghi Douglas Home e Van Der Stoel , e si concordi una giusta ragione di scambio , la quale assicuri ragionevoli condizioni di approvvigionamento e favorisca un armonioso assetto dell’ economia del mondo . 
Egualmente condivisa è l’ opportunità di avvalersi , per la trattazione dei tanti problemi posti dalla crisi , nella misura del possibile , di organismi internazionali esistenti . 
Peraltro , in forma appropriata , dovrebbe essere possibile mantenere un utile contatto tra noi , in specie con gli Stati Uniti , sia per studiare con ponderazione alcuni importanti argomenti , sia per partecipare con sufficiente affiatamento al lavoro che dovrebbe cominciare in varie istanze internazionali ed in un ampio contesto di Paesi interessati , per affrontare e superare le difficoltà strutturali del momento . 
Vorrei infine sottolineare che nel pensiero del Governo italiano , come degli altri qui presenti , i Paesi industrializzati consumatori di petrolio devono avvertire la necessità di inserire nel dialogo con i Paesi detentori di petrolio anche le nazioni in via di sviluppo non produttrici . 
È noto a tutti noi che l’ odierna crisi energetica , se ha creato gravi difficoltà per gli Stati industrializzati dell’ Europa Occidentale e per il Giappone , minaccia di colpire ben più duramente i Paesi emergenti non produttori , i quali dall’ accresciuto prezzo del petrolio rischiano di vedere irrimediabilmente ritardato il loro ritmo di sviluppo economico . 
È quindi indispensabile , a nostro giudizio , che tra Paesi industrializzati , Paesi produttori e nazioni emergenti , si stabilisca un rapporto triangolare di collaborazione economica che armonizzi , in maniera conforme alle aspettative dei popoli , le esigenze particolari di cui questi tre diversi gruppi di Paesi sono portatori . 
Una tale collaborazione – dalla quale dipenderà in definitiva il nuovo assetto del sistema monetario internazionale – permetterebbe fra l’ altro di assicurare ai Paesi produttori adeguate forme di investimento per i proventi che traggono dalla vendita del petrolio , evitando altresì gli effetti perturbatori che sul piano monetario deriverebbero dalla loro destinazione ad impegni non produttivi . 
Infine , l’ esigenza di associare alla nostra azione le nazioni emergenti è strettamente collegata al problema più generale dei prezzi delle materie prime , problema che si pone alla nostra attenzione e per il quale converrebbe forse considerare l’ idea – già avanzata da qualche Governo – di una conferenza mondiale che permetterebbe a tutti i Paesi interessati di pronunciarsi su una materia d’ importanza fondamentale per l’ evoluzione delle relazioni economiche mondiali . 
Quello che le nostre delegazioni si accingono ad affrontare è un problema arduo ma non di impossibile soluzione . 
L’ essenziale è , a nostro giudizio , che la Comunità internazionale , in un momento forse decisivo per il suo pacifico sviluppo , intraprenda un sincero e risoluto sforzo di solidarietà che renda possibile il superamento delle difficoltà che oggi ci angustiano . 
Dobbiamo stabilire nel modo più realistico e responsabile , dopo questa prima importante riflessione , che cosa dobbiamo fare e come e con quali forme di contatto , per non essere travolti dagli avvenimenti , ma invece per dominarli , dando luogo ad una nuova fase di sviluppo più ordinato e più giusto della Comunità internazionale . 
Io spero che potremo fare le scelte più appropriate dopo questo non inutile dialogo tra noi . 
[ I colloqui con il ministro degli Esteri sovietico Gromyko ] 
Rispondendo al saluto dell’ ospite sovietico , il ministro Moro , dopo aver ringraziato per le calorose parole di saluto indirizzate alla città e ricordato la sua precedente visita , nel ‘ 70 , ha così proseguito : 
« Da allora ad oggi nuovi contatti vi sono stati tra i nostri governi ai più diversi livelli : 
da quello dei presidenti del consiglio fino ai molteplici incontri di consultazione a norma del protocollo firmato a Mosca e che si sono rivelati estremamente utili per la conoscenza delle nostre rispettive posizioni e per orientare meglio la nostra azione verso i suoi naturali obiettivi di pace . 
Egualmente feconde , credo − ha continuato l’ on. Moro − saranno le nostre conversazioni di questi giorni . 
Esse hanno un particolare significato in questo momento internazionale importante e delicato , che è contrassegnato in Europa dalla conferenza per la sicurezza e la cooperazione del nostro continente . 
Mi riprometto quindi di avere molti frutti da questi incontri e le rinnovo il più caloroso benvenuto » . 
A proposito delle conversazioni che avrebbero avuto inizio nel pomeriggio , Moro ha così proseguito : 
« Le conversazioni che ci apprestiamo ad avere in questi giorni si iscrivono dunque in questo contesto politico . 
I diversi sistemi politici , sociali ed economici che caratterizzano i nostri due paesi , idee non sempre collimanti , l’ appartenenza a diversi sistemi di alleanza non impediscono di trovare concordanze di vedute nella comune ricerca della pace e del progresso dei popoli . 
Io sono convinto che questa finalità intendiamo perseguirla , nell’ Urss come in Italia , con tenacia e con sincerità di propositi . 
Crisi ancora acute e pericolose ed in aree assai vicine all’ Italia , le difficoltà che ancora incontra un processo così importante qual è quello della distensione , il profondo movimento in atto nel mondo della ricerca , anche se confusa , di più giusti equilibri sociali e di una più vera democrazia nei rapporti internazionali , sono tutti un banco di prova per noi e sollecitano in noi senso di responsabilità . 
Discutere di queste , come di altre cose , significa muoversi con migliore conoscenza della realtà e degli importanti obiettivi da raggiungere . 
« La distensione internazionale , in ispecie in Europa , ha fatto importanti passi negli ultimi anni e l’ Italia vi ha dato con grande impegno il suo apporto . 
Non vi è alternativa alla distensione come non vi è alternativa alla pace . 
Noi dobbiamo cercare nei nostri rapporti bilaterali , come nelle sedi multilaterali che si sono moltiplicate negli ultimi tempi , di dare ad essa più solido fondamento nei rapporti fra gli uomini e fra i popoli e non soltanto in quello , pure importante , tra gli stati . 
La distensione deve attuarsi attraverso una ricerca costante dei mezzi più adatti per basare i rapporti internazionali , in primo luogo in Europa , sulla fiducia » . 
E ha poi continuato : 
« Importanza particolare nella causa del consolidamento della sicurezza e della diffusione dell’ esperienza positiva nei rapporti fra paesi diversi su scala di tutto il continente europeo ha la conferenza paneuropea . 
L’ Unione sovietica e l’ Italia , ognuna a modo proprio , hanno contribuito alla sua convocazione . 
Si vorrebbe sperare che la cooperazione dei nostri paesi in questa questione assuma maggiore forza , il che avrebbe un significato sostanziale al fine di assicurare pieno successo della conferenza , la sua conclusione nei termini ragionevolmente brevi . 
« C’ è prossimità nelle posizioni dei nostri paesi anche nella questione di una regolamentazione politica nel Medio oriente . 
Questo dà fondamento a credere che noi potremmo collaborare , in senso positivo nella causa di stabilimento di una giusta e solida pace in questa zona , col ritiro delle truppe israeliane da tutti i territori arabi occupati nel 1967 . 
« In quanto ai problemi del sud-est asiatico , c’ è l’ obiettivo di una rigorosa messa in pratica dell’ accordo di Parigi , di risanamento della situazione in questa area in conformità ai diritti legittimi di tutti i popoli dell’ Indocina di decidere autonomamente il proprio destino senza alcuna ingerenza straniera » . 
Nell’ avviarsi alla conclusione , il ministro italiano ha constatato il buon andamento dei rapporti italo-sovietici osservando : 
« gli accordi a lungo termine su grande scala diventano sempre più caratteristici per la cooperazione commerciale , economica e tecnico-scientifica . 
Si sta portando a termine , in particolare , la costruzione del metanodotto per il cui tramite , già nell’ anno corrente , si prevedono grosse forniture . 
« La pratica di felice cooperazione , che si è formata nel costruire la fabbrica automobilistica nella città di Togliatti , ora , viene diffusa sulle nuove direzioni e sui nuovi obiettivi di prospettiva . 
« Gli scambi sovietico-italiani nella storia della cultura , della educazione , dello sport e del turismo − che servono alla nobile causa di rafforzamento dell’ amicizia e della mutua fiducia fra i popoli sovietico e italiano − hanno acquistato una notevole portata . 
« Sono tutti questi fenomeni positivi . 
Nel salutarli ci pronunciamo perché gli sforzi dei nostri due paesi impieghino tutte le risorse e le possibilità al fine dell’ ulteriore andare in avanti nell’ ambito dei rapporti sovietico-italiani . 
Qui , il protocollo sulle consultazioni 1972 è chiamato a svolgere un ruolo importante » ... 
... Il primo argomento affrontato nelle conversazioni di ieri dalle due delegazioni è stata la situazione nel Medio oriente , sul quale è in corso un ampio scambio di vedute . 
Il discorso è incominciato con una lunga esposizione da parte del ministro degli esteri italiano sulla posizione italiana circa il problema del Medio oriente . 
Moro ha inoltre riferito al suo collega sovietico le impressioni tratte durante il suo recente viaggio in alcuni paesi del Medio oriente . 
Il nostro ministro degli esteri ha fatto presente che l’ Italia considera la crisi medio-orientale assai seria , ma che guarda con una certa speranza al futuro soprattutto dopo che vi è stato un primo passo alquanto positivo , quello della cessazione del fuoco fra le due parti con il conseguente inizio dei colloqui ginevrini e con la separazione delle forze combattenti lungo le due sponde del canale di Suez , separazione in fase di avanzata attuazione . 
Moro ha anche posto in risalto il ruolo svolto dalle due grandi potenze ( Stati uniti ed Unione sovietica ) ed ha aggiunto che tuttavia restano ancora da risolvere numerosi problemi sui quali l’ Italia intende conoscere il pensiero dell’ Urss . 
Tra questi problemi il seguito della conferenza di Ginevra , il disimpegno delle forze combattenti sulle alture del Golan e il problema palestinese , che riguarda direttamente anche Israele e Giordania . 
Il ministro degli esteri italiano ha poi detto che vi è infine il problema delle garanzie internazionali che dovranno essere date al momento della soluzione definitiva . 
Proseguendo nella sua esposizione , il ministro Moro ha poi aggiunto un altro tema : 
quello della partecipazione europea . 
Il ministro ha affermato al riguardo che l’ Europa non vede una sua partecipazione alle varie fasi dell’ azione per il Medio oriente « come un fatto di prestigio » , ma lo vede come un elemento necessario per la vicinanza geografica , per i legami storici e per l’ intensità dei rapporti economici . 
L’ Europa , ha precisato Moro , come del resto la comunità ha più volte dichiarato , è disposta a contribuire a quel sistema di garanzie che certamente dovrà coronare la strada della pace nel Medio oriente . 
Altri argomenti trattati dal nostro ministro degli esteri sono stati argomenti collaterali alla crisi medio-orientale , ma non per questo meno importanti : 
quelli cioè del terrorismo e quello della crisi energetica . 
Temi che incidono tutti e due sulle relazioni internazionali . 
Circa la crisi energetica , Moro ne ha esposto le idee italiane ; 
la crisi energetica è nata come « embargo » o minaccia di « embargo » , ma poi si è evoluta : 
attualmente i punti da considerare sono quelli della scarsità delle fonti di energia e quello dei prezzi . 
Sono punti estremamente complessi ; 
da parte occidentale si comprende che gli equilibri tradizionali devono evolvere , ma non vi è dubbio che un cambiamento così rilevante ed improvviso dei prezzi crei dei problemi di stabilità . 
Moro , infine , ha ricordato al collega sovietico il senso della partecipazione europea al recente incontro di Washington e si è detto certo che questo primo incontro tra paesi industrializzati apra la strada a successivi incontri con i paesi produttori e che non è interesse di nessuno che si vengano a creare due fronti contrapposti . 
Una riunione fuori programma tra Moro e Gromiko , del 21 febbraio 1974 alla Farnesina , ha costituito il logico seguito delle riunioni precedenti nel corso delle quali non era stato possibile ai due uomini politici ed alle loro delegazioni esaminare tutti gli argomenti sul tappeto . 
Ieri i due ministri degli esteri hanno completato il loro giro d’ orizzonte sui maggiori problemi della politica internazionale parlando dell’ Europa , dell’ Asia e dell’ Africa . 
Il nostro ministro degli esteri ha accennato alle politiche comuni , alcune fatte altre programmate ; 
all’ unione economica e monetaria con le difficoltà di questo ultimo periodo ed ai progressi delle consultazioni politiche a nove , che hanno dato recentemente avvio a una nuova politica della comunità verso il mondo arabo . 
Moro ha ricordato anche che i nove hanno confermato l’ obiettivo di arrivare all’ unione europea , cioè quello di creare un vincolo politico fra loro anche se ancora non si è deciso il tipo di vincolo ; 
ha poi sottolineato che la Cee è aperta nei riguardi del mondo esterno e quindi anche nei riguardi dei vicini dell’ Europa orientale e dell’ Unione sovietica . 
Moro ha poi posto in risalto come il processo di unificazione in seno alla Cee , anche in questa fase iniziale , abbia costituito un elemento di stabilità per l’ insieme del continente europeo . 
In questo quadro vi sono certamente , ha aggiunto , delle possibilità di rapporto tra le due parti dell’ Europa , in campo economico , per esempio , tra la Cee ed il Comecon , nonostante la differente natura delle due organizzazioni ; 
vi sono poi certamente possibilità di collaborazione e forme di cooperazione nel campo politico sono già in atto ; 
per esempio , i nove della Cee nell’ ambito della conferenza per la sicurezza e la cooperazione in Europa agiscono già concertatamente ; 
quindi i nove , nel loro insieme , si incontrano già con l’ Unione sovietica . 
[ Sull’ amicizia tra Francia e Italia ] 
« La ringrazio per essere venuto tra noi , in questo incontro familiare , dedicandoci due giorni del suo tempo prezioso . 
Ella ha visto con quale semplicità e con quanta simpatia è stato ricevuto . 
Non si tratta di una cerimonia ma dell’ espressione dei nostri sentimenti verso di lei e verso il suo Paese . 
Queste ore passate insieme − ha proseguito Moro − dimostrano quanto sia facile per noi comprenderci e sentirci vicini . 
In questo difficile momento della nostra storia , l’ amicizia tra Francia e Italia è un elemento molto importante . 
Noi siamo consapevoli che questo collegamento tra i due paesi , stretti da vincoli d’ alleanza ed impegnati nella realizzazione dell’ unione europea , giova all’ equilibrio ed alla pace nel mondo » . 
« Per questo − ha detto ancora il ministro degli Esteri italiano − noi faremo tutto il possibile , al di là delle difficoltà , per promuovere e consolidare l’ unione europea e rendere chiaro il suo spirito costruttivo in accordo con le tradizioni della nostra politica e la fisionomia spirituale dei nostri popoli » . 
[ Sulle proposte inglesi per la rinegoziazione del trattato di adesione alla Cee ] 
Il ministro Moro ha ricordato lo spirito di tradizionale amicizia italo-britannica e l’ attiva partecipazione italiana « non solo ai lunghi mesi del negoziato con i britannici ma anche agli anni di non facile preparazione diplomatica del negoziato stesso . 
Con ciò , l’ Italia ha dato prova , in modo particolarmente vivo , del suo desiderio che la Gran Bretagna partecipasse alla Comunità . 
Le grandi tradizioni democratiche della Gran Bretagna − ha proseguito Moro − ci hanno fatto ritenere che la Comunità non fosse completa senza di essa . 
Allora giungemmo a conclusioni , a nostro avviso , sostanzialmente equilibrate capaci di contemperare gli interessi sia dei vecchi membri sia dei nuovi . 
Questo equilibrio , del resto è stato riconosciuto dal Parlamento britannico come da tutti gli altri Parlamenti nazionali » . 
Il ministro italiano ha precisato che , tenendo conto di queste circostanze , « è difficile immaginare che possa farsi luogo ad un nuovo negoziato tale da rimettere in discussione , nel suo insieme , l’ equilibrio comunitario . 
Se questa realistica considerazione non fosse tenuta presente , potremmo arrivare a conclusioni negative per la Comunità e per ciascuno dei nostri paesi : 
è necessario tener fermo il rispetto dei trattati » . 
Ma nell’ ambito dei trattati , ha aggiunto Moro , esistono ampie possibilità di tener conto di esigenze politiche particolari , nonché di situazioni di difficoltà : 
in questo quadro « siamo pienamente disposti ad esaminare quanto possa oggi venire incontro alle esigenze della Gran Bretagna » . 
Moro ha poi indicato alcuni punti essenziali per la Comunità che bisogna « tenere fermi » : 
« noi muoviamo verso una graduale integrazione delle nostre politiche . 
Alcuni settori integrati esistono di già , ma noi ci proponiamo di estenderli . 
Prospettive come quella dell’ unione economica e di politiche industriali e regionali comuni non potrebbero essere abbandonate senza tradire lo spirito comunitario . 
Essenziale è anche la cooperazione politica che , pur con le sue difficoltà , si è andata sviluppando e che , del resto , ci consente di mantenere e perfezionare un’ armoniosa convivenza in particolare con gli Stati Uniti . 
Vi è poi l’ obiettivo dell’ unione europea alla quale non pensiamo si possa rinunciare . 
È quindi nostra preoccupazione non disperdere tutto quanto abbiamo acquisito in questi anni e anzi è nostra ferma intenzione andare avanti . 
Non si deve creare infatti una stasi , anche solo psicologica o una paralisi della Comunità che sarebbe il segno di un pericoloso vuoto in Europa » . 
Moro ha auspicato , « nello spirito di simpatia e solidarietà che ci anima verso la Gran Bretagna , che le richieste avanzate da Londra siano tali da consentirci di trovare delle risposte positive senza sacrificare in alcun modo la politica europea » . 
« Occorre in tutti i modi − ha detto – assicurare il rispetto dei trattati e delle strutture e procedure comunitarie ed assicurare , inoltre , il raggiungimento delle finalità politiche , obiettivo fondamentale per tutti noi » . 
Replicando alle previsioni del ministro Callaghan su quello che potrebbe essere l’ andamento delle entrate e delle spese della Comunità nei prossimi anni , il ministro degli esteri italiano ha fatto osservare che , per il calcolo delle entrate , il margine di errore è notevole , data la grande variabilità del gettito dei prelievi agricoli ( soggetto alla evoluzione dei prezzi sul mercato mondiale ) e data , inoltre , la possibilità di introdurre modifiche per taluni strumenti della politica agricola comune . 
Anche per i dazi ci sono state alcune incognite , in quanto il gettito di essi è legato al tasso di sviluppo economico dei singoli paesi membri della CEE , all’ incremento del commercio all’ interno della Comunità ed alle incidenze , sui dazi stessi , sia dei negoziati commerciali in corso − con i paesi africani , con i paesi del Commonwealth , con quelli del Mediterraneo ed in sede GATT − , sia dei negoziati multilaterali in prospettiva . 
Il parere del ministro italiano è stato che si può , naturalmente , cercare di stabilire le incidenze approssimative di questi diversi elementi sul futuro gettito dei dazi e dei prelievi , ma non si può sottovalutare il margine di errore di questi calcoli . 
Per quanto riguarda , poi , le spese della Comunità , esse dipendono dalla scelta delle politiche comunitarie di integrazione fatte dal Consiglio . 
La diversificazione di tali politiche è una necessità riconosciuta solennemente al vertice di Parigi ma che non ha ancora avuto seguito apprezzabile . 
« Non riteniamo pertanto − ha detto Moro − che si possano fare previsioni sicure sul futuro bilancio della Comunità , basandosi sulla struttura che esso oggi ha . 
Se così fosse , dovremmo concludere che la Comunità sarebbe destinata ad una progressiva involuzione » . 
Il governo italiano ritiene che occorra avere una visione dinamica del processo comunitario e che , in una tale prospettiva , possano essere corretti eventuali squilibri tra i paesi membri . 
« Se non avessimo fiducia nel futuro dell’ integrazione economica e politica , non vi sarebbero – ha concluso l’ on. Moro − meccanismi né correttivi , per quanto ingegnosi , che potrebbero mantenere in vita la Comunità . 
Queste considerazioni valgono su un piano generale e politico » . 
[ Esortazione ai giovani a difendere la libertà ] 
È importante questa iniziativa , in questo momento − ha detto Moro ai giovani , dopo l’ inaugurazione − . 
È importante che i giovani si applichino alla ricerca di documenti così significativi e ammonitori : 
vuol dire che la gioventù ha chiari i valori della libertà ed è in grado di assumere le sue responsabilità . 
Moro ha continuato ricordando che prima di tutto c’ è l’ uomo , il suo valore , la sua libertà . 
Ma ci sono problemi che non sono automaticamente risolti con la conquista della libertà . 
La libertà , tuttavia , è la base per poterli risolvere . 
Qualche volta ci sono abusi nella libertà e il processo di coesione degli uomini , nella dignità , può essere perciò messo in forse . 
Moro ha anche sottolineato come , nell’ élite delle democrazie di tipo occidentale , alcune mostrino ora alcuni segni di corrosione , con ridotta efficacia sulla gestione del potere . 
Il problema è di non lasciare che la libertà ( pur tenendo presenti tutti i fermenti rinnovatori ) sia corrosa dall’ anarchia . 
La libertà − ha ammonito Moro − può essere attaccata sia dalla minaccia della dittatura , sia dall’ incapacità di risolvere i problemi di giustizia e di ordine nella convivenza sociale . 
[ Per il venticinquesimo anniversario del Consiglio d’ Europa ] 
« Viene celebrato oggi il venticinquesimo anniversario del Consiglio d’ Europa . 
Sono dunque 25 anni di feconda attività intesa a dare espressione concreta ad ideali umani e civili che sono patrimonio comune dei paesi membri nel contesto di una crescente solidarietà europea » . 
« In questo senso − ha detto Moro − è significativo che importanti realizzazioni del Consiglio d’ Europa riguardino tutti i cittadini di questa comunità e si concretizzino in convenzioni attinenti , per esempio , alla formazione della gioventù , all’ assistenza sociale e sanitaria , alla tutela dei diritti dell’ uomo e delle libertà fondamentali . 
La convenzione , firmata a Roma il 4 novembre 1950 , a differenza della dichiarazione delle Nazioni Unite , non si limita a enunciare principi ma istituisce anche i necessari organi internazionali per assicurare l’ osservanza delle norme . 
Essa , che interpreta rettamente l’ ideale europeo , è un rilevante contributo offerto alla vita giusta e ordinata delle nazioni . 
Il Consiglio d’ Europa , favorendo un dialogo permanente fra governi e fra rappresentanti parlamentari europei , ha aperto orizzonti più vasti a tutti i partecipanti ed ha permesso che fra essi maturasse sempre più il convincimento della comunanza di valori e della necessità di un lavoro unitario . 
« La creazione del Consiglio − ha detto ancora il ministro − avvenuta 25 anni fa con la firma del suo statuto da parte dei dieci governi europei , tra cui quello italiano , fu accolta da alcuni con scetticismo , da altri con speranza ; 
oggi il lavoro compiuto consente di riconoscere che l’ organizzazione , della quale sono nel frattempo entrati a far parte altri sette Governi europei , ha dato la prova di essere una solida realtà » . 
[ Commemorazione del presidente Franz Jonas ] 
Signor Presidente , onorevoli colleghi , il 24 aprile è scomparso Franz Jonas , presidente dell’ amica Repubblica d’ Austria . 
Il male inesorabile e crudele che lo aveva colpito non era riuscito ad impedirgli , tale era la tempra dell’ uomo e la dimensione dello statista , fino all’ estremo delle sue forze , lo scrupoloso esercizio della sua alta funzione . 
Nell’ inchinarci commossi alla memoria di Franz Jonas , desideriamo innanzitutto ricordare le sue qualità umane . 
Franz Jonas era uno degli otto figli di un manovale di Vienna , e deve l’ inizio della sua ascesa alla tenacia con la quale volle e seppe dedicarsi , da autodidatta , agli studi . 
Nella vita pubblica portò fermezza di convinzione politica e profondo senso del dovere , rendendo al suo paese grandi servizi , prima come sindacalista poi come borgomastro di Vienna , carica che ricoprì per 14 anni , infine come presidente della Repubblica dal 1965 . 
In questa Assemblea deve inoltre ricordarsi l’ amicizia che Franz Jonas sentiva per l’ Italia . 
Durante la prima guerra mondiale egli aveva prestato servizio nell’ esercito austro-ungarico , anche sul fronte italiano . 
Ma , nonostante la natura di quei suoi primi contatti con l’ Italia , egli conservò non un senso di amarezza o di rancore nei nostri confronti , ma il desiderio di conoscerci e di comprenderci più compiutamente : 
il che l’ indusse ad apprendere l’ italiano negli anni che seguirono il conflitto . 
Tutti coloro che l’ incontrarono , poco più di due anni or sono qui a Roma , dove avemmo l’ onore di accoglierlo in visita ufficiale , constatarono come avesse conservato l’ uso corrente della nostra lingua e approfondito diversi aspetti della nostra cultura . 
Il comunicato congiunto , diramato a conclusione di quella visita , diceva : 
« Le parti hanno constatato con compiacimento il continuo miglioramento delle loro relazioni bilaterali in ogni settore di comune interesse e hanno espresso la loro viva soddisfazione per il modo costruttivo con cui i due paesi hanno saputo affrontare una vertenza che pesava sullo sviluppo dei loro rapporti » . 
Il resto del documento era dedicato ai problemi europei ed internazionali , sui quali ci eravamo soffermati nei nostri colloqui , giacché quando due Stati confinanti discutono , come è avvenuto tra l’ Italia e l’ Austria e come per noi è regola generale di condotta , in spirito di comprensione e buona volontà , un problema , questo finisce di essere una vertenza per costituire il cemento di una intesa che può portare un utile contributo anche all’ approfondimento ed alla soluzione di problemi multilaterali . 
Ecco perché la scomparsa di Franz Jonas ci ha vivamente colpiti : 
il Governo italiano partecipa con profondi sentimenti al cordoglio del Governo e dell’ amico popolo austriaco . 
[ Sui rapporti con il Cile ] 
« Le notizie stampa secondo le quali , alcuni parlamentari , accompagnati da ufficiali in servizio , si sarebbero recati a Santiago del Cile per colloqui con quel governo appaiono destituite di ogni fondamento » . 
« Ciò non significa che membri del Parlamento italiano non abbiano potuto o possano recarsi in Cile a titolo personale e certo senza alcun mandato da parte del Governo per prendere contatto con quelle autorità » . 
« Altrettanto destituita di fondamento − prosegue la risposta del ministro degli Esteri − è la notizia secondo la quale il Governo si appresterebbe a concedere agevolazioni finanziarie e nuovi prestiti al Cile . 
Come è noto , l’ Italia è tra i paesi creditori della Repubblica latinoamericana e lo scorso anno si è particolarmente adoperata affinché il rifinanziamento del debito estero cileno fosse assicurato a condizioni relativamente vantaggiose per il governo di Santiago . 
Quest’ anno l’ Italia , proprio per non prestarsi ad eventuali speculazioni politiche , non ha preso parte ai lavori del Club di Parigi » . 
[ Le relazioni fra Italia e Romania ] 
Brindisi 
Dopo avere posto in risalto i legami storici e culturali tra i due paesi , Moro ha affermato che « la diversità delle ideologie e dei rispettivi sistemi economici , sociali e politici non fanno ostacolo alla nostra fiduciosa amicizia » . 
Ricordati i vari trattati conclusi tra Italia e Romania , Moro ha poi detto tra l’ altro : 
« Né vanno dimenticati i frequenti e cordiali contatti delle nostre due delegazioni alla Conferenza per la sicurezza e la cooperazione europea , in seno alla quale Italia e Romania , assieme ad altri 33 stati , operano per gettare solide basi a un avvenire fecondo delle relazioni tra gli stati e i popoli del vecchio continente » . 
« Né possiamo dimenticare in quante occasioni , nelle sedi multilaterali ed in particolare all’ ONU , ci si sia utilmente consultati tra noi ed abbiamo riscontrato punti di vista convergenti e , talvolta , possibilità di comuni iniziative . 
In questo momento delicato ed interessante della politica internazionale si va in realtà costruendo , in forme molteplici , una significativa intesa tra molti stati caratterizzati da peculiari affinità . 
Così è , mi piace ricordarlo , per la Romania . 
Tutto questo serve a realizzare quegli obiettivi di pace che sono il fondamento della nostra politica » . 
Colloqui 
Il ministro degli esteri Moro ha fatto , durante l’ incontro con il suo omologo rumeno , una lunga esposizione , osservando che , nonostante la appartenenza a due parti distinte dell’ Europa , vi sono notevoli concordanze fra le posizioni italiana e romena , concordanze che del resto hanno consentito alle nostre delegazioni sia ad Helsinki sia a Ginevra di fare un eccellente lavoro congiunto . 
Moro ha sottolineato l’ importanza che da parte italiana si attribuisce al buon esito della seconda fase della CSCE ed ha ricordato di essersi lui stesso recato a Ginevra proprio per assumere elementi diretti ed anche per stimolare al massimo l’ attività della delegazione italiana in questa fase . 
Anche il ministro Moro ha ripreso il concetto secondo il quale la CSCE è per tutti i paesi partecipanti un passo importante , uno dei passi che si devono compiere nella direzione di una maggiore sicurezza , di una maggiore collaborazione nel nostro continente . 
La politica italiana , ha aggiunto , nel rispetto delle funzioni essenziali delle maggiori potenze , è però convinta che è necessario che si sviluppi in Europa e negli altri continenti un dialogo sempre più fitto fra le potenze meno importanti perché è solo su questo dialogo che può basarsi una convivenza internazionale solida e sicura . 
Il ministro degli esteri italiano ha poi parlato della conclusione di questa fase della CSCE e di come l’ Italia si appresti , con gli altri paesi partecipanti a « raccogliere i frutti che sono maturi » con un certo realismo , e come per questa conclusione non abbia in mente dei limiti di tempo ben precisi pur convinta che essa non possa essere rinviata di molto . 
Moro ha detto che le discussioni in seno alla CSCE non devono « diventare una specie di cronaca » troppo ripetuta , altrimenti si perderebbe lo slancio politico che finora vi è stato . 
Durante i colloqui si è anche parlato del Medio Oriente ; 
la Romania ha una posizione particolare rispetto agli altri paesi dell’ est europeo : 
essa ha infatti rapporti diplomatici con Israele . 
Moro ha in proposito osservato che i recenti dolorosi avvenimenti , mentre certamente accrescono le difficoltà del negoziato per la tregua nel Golan , sottolineano però drammaticamente l’ urgenza di compiere dei passi essenziali in questo negoziato . 
Ha quindi ricordato la posizione italiana : 
necessità che si garantisca la sopravvivenza e la sicurezza di Israele ed insieme la sicurezza degli stati arabi e la necessità che venga risolto sul piano politico il problema dei palestinesi . 
Infine i due ministri degli esteri hanno parlato dei problemi italo-romeni e si sono soffermati in particolare su quello degli scambi commerciali che hanno conosciuto uno straordinario sviluppo ( l’ interscambio tra i due paesi ha raggiunto nel 1973 una cifra che si avvicina ai 200 miliardi di lire ) . 
Da parte romena sono stati chiesti chiarimenti sulle ultime disposizioni italiane in materia di importazioni . 
Da parte italiana si è precisato che le misure adottate dal nostro paese sono monetarie ; 
che come tali vanno viste , e che dipendono dalla urgenza di ottenere il miglioramento della bilancia dei pagamenti e dalla esigenza parallela di porre un argine all’ espansione della liquidità interna . 
[ Alla Direzione della Dc ] 
La Democrazia Cristiana , messa in una posizione disagevole e seriamente necessitata dall’ iniziativa per il referendum contro il divorzio , ha affrontato , con il meritorio impegno del Segretario politico , dei suoi esponenti e dei suoi militanti , una prova estremamente severa , per restare coerente alle convinzioni manifestate ed agli atteggiamenti assunti . 
Prendiamo atto che , com’ era prevedibile e previsto , questa battaglia non è stata coronata dal successo , con il che sono stati proposti problemi politici , come del resto sarebbe avvenuto anche nell’ ipotesi di vittoria . 
Ciò induce a considerare che quei cittadini i quali , certo in buona fede , hanno voluto l’ appello al popolo con riguardo al divorzio , se hanno esercitato un sempre rispettabile diritto costituzionale , hanno mostrato scarsa prudenza , mettendo a repentaglio , sul terreno della competizione civile , molti valori che avrebbero voluto salvaguardare e rinvigorire . 
Ora siamo in una situazione che pone numerosi interrogativi e problemi alla DC , la quale deve fronteggiare il momento difficile con senso di responsabilità e di unità , comunque quest’ ultima , ferma la sostanza , possa essere articolata . 
Il voto popolare , benché non sia certo compatto ed omogeneo sul piano politico , ha rivelato alcune cose e delineato talune situazioni . 
Tutto ciò va studiato , osservato e seguito con la più grande cura . 
Non è consigliabile la precipitazione , ma sarebbe impensabile fare come se nulla fosse accaduto . 
Ne siamo del resto tutti convinti . 
Il modo di essere , di manifestarsi , d’ incidere sulla realtà sociale e politica della nostra ispirazione cristiana , la fisionomia della società italiana degli anni ‘ 70 , da guidare aderendovi , con illuminata saggezza , il nostro ruolo politico , sono oggi soggetti a riesame . 
Questo chiarimento di fondo condiziona lo svolgimento del nostro compito storico , che solo in senso peggiorativo potrebbe essere chiamato , come talvolta si suole fare , egemonico . 
Resta valido , del resto , come è stato sempre autorevolmente dichiarato , il quadro politico nel quale inserire e comporre in modo serio le spinte evolutive dell’ Italia di oggi . 
Nella fermezza delle nostre aggiornate posizioni , un grande dialogo con le forze politiche e sociali deve essere approfondito e condotto a sbocchi positivi . 
Ed il dialogo va pure ripreso con coloro che , in stato d’ animo non molto lontano dal nostro , hanno detto “ no ” , ma possono ritrovarsi in una assunzione di responsabilità per una libera testimonianza di ideali cristiani nel nostro contesto civile . 
I gravi problemi dell’ ordine pubblico e dello sviluppo economico e sociale stanno davanti a noi ad ammonirci di essere all’ altezza di questo momento , difficilissimo tra tanti difficili , della nostra storia . 
La nostra amichevole solidarietà per il Segretario del Partito ed il Presidente dei Consiglio , chiamati a dominare una situazione così tesa , sta a dire che vogliamo essere , tra gli altri , al nostro posto di testimonianza e di responsabilità . 
[ Scambio di brindisi con il ministro degli Esteri ungherese Puja ] 
Rispondendo al collega ungherese , il ministro Moro ha innanzitutto ricordato la sua prima visita in Ungheria nel 1970 ed ha detto di essere rimasto colpito dalla « cordialità dell’ amico popolo ungherese , espressione di una comunanza di tradizioni e di una cooperazione non ostacolata in nessun modo dalla diversità dei sistemi politici , economici e sociali » . 
« L’ Italia – ha proseguito Moro − segue con attenzione e simpatia le vicende del vostro paese al quale si sente legata da vincoli storici e culturali che risalgono a quel fervido periodo di osmosi spirituale e artistico dei popoli europei che fu il Rinascimento . 
« La nostra cooperazione − ha aggiunto Moro − si va oggi costantemente allargando ed approfondendo . 
L’ accordo decennale di cooperazione economica , industriale e tecnica che ci apprestiamo a firmare segna a un tempo il coronamento di un processo positivo e l’ inizio di una intesa ancora più stretta . 
Le possibilità di sviluppo dei nostri rapporti sono notevoli , specie nel campo economico dove il nostro interscambio ha raggiunto nel 1973 una cifra che supera i 220 miliardi di lire facendo dell’ Italia il quinto partner commerciale in senso assoluto dell’ Ungheria » . 
Dopo aver affermato che i colloqui dei prossimi giorni « contribuiranno alla ricerca di forme e modi più adeguati per un approfondimento della collaborazione in tutti i settori » , il ministro Moro ha così continuato : 
« L’ Italia e l’ Ungheria sono entrambe convinte che la pace può essere efficacemente perseguita , se vi sia adeguata volontà politica , e può essere garantita in modo durevole e con adeguate iniziative . 
I nostri paesi hanno certo buona volontà e capacità di compiere un intenso sforzo in questa direzione nella loro politica internazionale . 
Entrambi partecipano in questo spirito ai lavori di Ginevra coll’ impegno di giungere nel modo più rapido possibile a risultati positivi e soddisfacenti . 
Noi siamo convinti , infatti , che la conferenza , così lungamente perseguita , è un incontro importante e può contribuire a consolidare la sicurezza , ad assicurare la pace ed a favorire la cooperazione in Europa » . 
Il ministro degli esteri italiano ha aggiunto : 
« Sono questi gli obiettivi per cui stiamo lavorando in varie istanze internazionali . 
Al raggiungimento di essi la collaborazione degli Stati è utile , al di là del loro diverso impegno internazionale . 
C’ è infatti qualcosa di comune fra noi che viene posto qui in evidenza » . 
Su richiesta ungherese , Moro ha illustrato la posizione italiana nei confronti della CSCE , ricordando come questa conferenza sia « parte di un lungo discorso . 
Un discorso che dovrà portare , quando sarà concluso , la pace e la distensione e la sicurezza in Europa » . 
Insomma , un punto di arrivo , ma anche un punto di partenza . 
Se da un lato l’ impegno nella CSCE delle due grandi potenze è innegabile , la conferenza stessa è anche il frutto di un’ intensificazione del dialogo fra medi e piccoli paesi europei . 
Nel quadro dei problemi in discussione a Ginevra , Moro ha illustrato al collega ungherese Puja quale importanza riveste , ad esempio , per l’ Italia e per gli altri paesi membri il tema dell’ integrazione europea . 
Tema che sul piano economico ha già raggiunto obbiettivi rilevanti . 
Il ministro degli esteri italiano ha ricordato i primi contatti fra CEE e COMECON , pur nella diversità strutturale delle due organizzazioni , ed i contatti fra CEE e singoli paesi socialisti . 
Contatti che sono già notevolmente avanzati e tali da aver dissipato in gran parte i timori che in precedenza potevano essere stati avanzati da alcuni paesi dell’ Europa orientale . 
[ Colloqui ungheresi ] 
Il processo della distensione − ha detto Moro – è considerato dall’ Italia « irreversibile » . 
Quanto alla conferenza per la sicurezza e la cooperazione in Europa , Moro ha riconfermato la piena disponibilità del nostro paese per ogni iniziativa intesa a favorire ed accelerare il progresso dei colloqui di Ginevra , verso la convocazione di una conferenza generale . 
« Comprendiamo le difficoltà che occorre superare , ma crediamo in una prospettiva evolutiva , capace di soddisfare le grandi aspirazioni dei popoli » . 
Il principio della gradualità del cammino verso la sicurezza è − come noto ormai − una delle tesi di fondo della nostra politica estera . 
L’ Italia − ha poi sottolineato Moro − ha considerato , fin dal primo momento , la conferenza per la sicurezza , come una grande occasione per l’ Europa . 
Un’ occasione da non lasciar cadere . 
L’ Italia è certa che , una volta superate le difficoltà in cui si dibatte attualmente , il successo del negoziato per la sicurezza , avrà positivi ed efficaci riflessi anche sulle trattative di Vienna , per la riduzione delle forze nell’ Europa centrale . 
Il nostro ministro si è quindi , ancora una volta , detto convinto che la politica commerciale della Comunità europea lasci spazio e libertà alle iniziative individuali dei suoi membri , negli scambi con l’ Est e che l’ unificazione politica dell’ Europa − cardine della nostra politica estera − lungi dal diminuire , accrescerà e potenzierà la dinamica dei rapporti con l’ Est . 
[ Per la giornata dell’ Africa ] 
Posto in rilievo il ruolo sempre più attivo svolto dall’ Africa sul piano internazionale , Moro ha affermato : 
« Gli sviluppi della situazione mondiale nel corso dell’ ultimo anno hanno influito sui destini dell’ Africa . 
In particolare sono insorte nuove difficoltà per economie che si trovano ancora in una delicata fase di sviluppo . 
La crisi petrolifera si è sommata in tanti Paesi africani alle conseguenze di una lunga e drammatica siccità . 
È stato così riproposto in termini più preoccupanti il problema del divario che intercorre tra i paesi sviluppati e quelli emergenti , tra i paesi che dispongono di risorse naturali e quelli che ne sono privi . 
È significativo il fatto che , nello sforzo di risolvere questa crisi , sia emersa la prospettiva , che sicuramente l’ OUA ha contribuito a far affiorare , di garantire una migliore ripartizione del benessere e del progresso in tutto il mondo » . 
Passando a considerare i rapporti italo-africani , il ministro degli Esteri ha rilevato che sul piano bilaterale il nostro Paese « si sforza di dare al processo di evoluzione della nuova Africa interventi in appoggio dei piani di sviluppo , la collaborazione nella formazione dei quadri dirigenti e l’ opera degli esperti tecnici , dei volontari civili e dei lavoratori che rappresentano la nostra collettività in Africa » , mentre , quale membro della Comunità Europea l’ Italia guarda con fiducia al dialogo in corso tra l’ Europa e l’ Africa . 
« L’ andamento del negoziato per il rinnovo e l’ estensione della convenzione di Yaounde − ha aggiunto Moro − ci fa sperare che possano rafforzarsi i vincoli con i Paesi africani associati alla Cee e che appropriati rapporti possono stabilirsi con quelli associabili , che noi consideriamo fin d’ ora come nostri interlocutori . 
Siamo anche convinti che questo dialogo , oltre a contribuire al processo di coordinamento ed unificazione tra gli stessi Paesi africani , possa creare una vera intesa fra due continenti così vicini e così chiaramente legati da un comune destino » . 
Il ministro Moro ha poi proseguito con un accenno ai differenti sviluppi politici prodottisi di recente che hanno avuto ripercussioni in Africa , osservando , per quanto riguarda il Medio Oriente , che « l’ Africa e l’ Europa sono certamente disponibili per favorire una pacifica sistemazione di questa area , dalla quale tra l’ altro risulterà intensificata la cooperazione euro-africana : 
e la riapertura del Canale di Suez ne sarà la prima e tangibile dimostrazione . 
Quello realizzato in Medio Oriente non è il solo positivo sviluppo internazionale che dischiuda nuove prospettive per l’ Africa e contrasti con le difficoltà prodotte dalla crisi economica . 
Pensiamo ad altri importanti eventi verificatisi in Europa , ma che appaiono destinati ad aprire in Africa nuove prospettive nella grande battaglia per i diritti civili e l’ indipendenza dei popoli . 
A questa battaglia senza alcuna esitazione , l’ OUA ed i Paesi africani hanno dato da tempo , alle Nazioni Unite ed in altri fori internazionali , il loro fermo sostegno . 
L’ Italia condivide questi alti ideali ed in questo spirito ha sostenuto la necessità che nei territori africani si instauri un costruttivo dialogo con le forze che esprimono aspirazioni popolari » . 
Concludendo il ministro degli Esteri ha confermato « l’ impegno del popolo italiano a costruire insieme con i Paesi africani una società giusta e pacifica che si fondi sull’ effettiva libertà ed eguaglianza dei popoli » . 
[ Discorso a Sassari ] 
Il ministro Moro ha messo in rilievo l’ importanza dell’ istituto regionale , in un sistema articolato di democrazia , per una adeguata rappresentanza degli interessi sociali e degli orientamenti politici . 
« La maturità del popolo italiano a tutti i livelli , una accresciuta , anche se ancora incompiuta , partecipazione , il reale pluralismo che si va instaurando obbligano ad una grande attenzione verso tutto ciò che sia significativo ed indicativo delle prospettive che il Paese desidera dischiudersi dinanzi a sé . 
Il cimento elettorale oggi deve partire non solo dalla valutazione di non certo trascurabili realizzazioni economico-sociali , ma anche dall’ apprezzamento dell’ apporto della Regione per assicurare autonomia ed adeguata influenza all’ isola , e per rendere più piena la rappresentanza politica nell’ insieme della vita nazionale » . 
« In realtà l’ Italia è cambiata e in essa è cambiata la Sardegna . 
È generalmente riconosciuto che si deve costruire uno Stato diverso così come una regione diversa , per corrispondere ad un tempo alle esigenze ed aspirazioni del popolo italiano e del popolo sardo . 
Questa diversità , per altro , se costituisce lo stimolo ad un nostro adeguamento , ad una nostra migliore aderenza alla realtà , che è appunto nostro compito gestire nel senso della dignità , della giustizia , dell’ efficienza , dell’ unità , non altera in nessun modo il ruolo della Democrazia Cristiana , che ebbe sempre pari la fedeltà ai principi e ai valori della sua tradizione e la più accorta flessibilità nell’ interpretare i fatti nuovi e nel ritrovare strumenti efficaci di risposta alle attese del presente che cambia in conformità delle grandi idealità professate . 
Non si deve immaginare nell’ Italia di oggi un’ impostazione politica che metta ai margini la Democrazia Cristiana o comunque ne deprima la funzione . 
Si deve invece contare sulla Democrazia Cristiana , sulla sua straordinaria prontezza a percepire il nuovo ed a dare ad esso il giusto assetto con una iniziativa insieme ardita ed equilibratrice , che attui la necessaria mediazione del pluralismo sociale e politico del nostro Paese » . 
« Di fronte alle grandi prove , alle decisive prove che ci attendono , non si può pensare alla salvezza del Paese né ad un rifiorire nella libertà della Sardegna , senza che la Democrazia Cristiana conservi la sua funzione di essenziale fondamento , nel mutare delle circostanze , della democrazia italiana . 
Il profilarsi di una valida e sensibile maggioranza , nel pieno rispetto di tutte le sue componenti , e l’ assicurazione che il ruolo dell’ opposizione sarà salvaguardato e tanto più quando i tempi richiedono uno sforzo differenziato di solidarietà nazionale , costituiscono ancor oggi una risposta appropriata alle esigenze del Paese . 
Pur riconoscendo quel che è avvenuto e che resta significativo ed ammonitore , bisogna uscire dall’ ambiguità , per garantire un giusto indirizzo politico ad un Paese di straordinaria vitalità , ma che deve sapersi difendere dai rischi mortali di una situazione estremamente difficile con la chiarezza , la fermezza , lo spirito di sacrificio , lo slancio , che assicurino , in luogo della temuta decadenza un’ autentica rinascita ed un più alto livello civile dell’ Italia democratica » . 
[ Discorso ad Alghero ] 
Moro ha rilevato che la politica regionale tende ad avvicinare i partiti alla società che essi devono guidare , assicurando anche per questa via una più corretta ed efficace rappresentanza del Paese . 
Senza alcun dubbio il modo di direzione politica è oggi soggetto a riesame . 
Grandi forze sociali sono venute in evidenza , delle quali è indispensabile tenere il massimo conto . 
Modi nuovi di raccordo tra lo Stato e il cittadino sono stati fatti valere , togliendo esclusività e linearità all’ azione dei partiti . 
Questa − ha detto Moro − è una delle novità importanti , delle tante novità importanti , che creano momenti di crisi e dischiudono insieme prospettive significative . 
E tuttavia dobbiamo ricordare , soprattutto in questo momento , che Governo e Partiti non possono , in nessun modo , delegare i loro poteri ma sono chiamati ad assumere le loro responsabilità in un dialogo franco , costruttivo e leale . 
Se vi sarà , nell’ incontro con i sindacati , un punto di riferimento , definito con grande senso di responsabilità e spiegato e sostenuto con onesta chiarezza , è da sperare che il Paese possa essere condotto a scelte appropriate e veramente utili per la sua salvezza e il suo sviluppo a venire . 
Perché − ha proseguito Moro − di questo si tratta , di un passaggio difficile , da affrontare nei modi e nella misura che la necessità impone , per ritrovarsi al di là della stretta con intatte possibilità di sviluppo economico e sociale e di progresso civile . 
I partiti che ritennero la loro coalizione senza alternative ed il governare insieme un indeclinabile dovere , devono ricordare in questo momento ciò che li unisce ed il carattere vincolante del mandato ad essi conferito e che essi hanno accettato . 
L’ intrecciarsi di due crisi − ha proseguito Moro − una dell’ ordine pubblico , che meglio forse si potrebbe dire dell’ ordine democratico ed un’ altra economico-sociale , accentua il senso del dovere e la necessità dell’ intesa e della cooperazione . 
Nessuna di esse , infatti , potrebbe essere risolta senza risolvere l’ altra , senza assicurare cioè , ad un tempo , la normalità della vita sociale e la normalità della vita democratica . 
Pensare che l’ attentato alle istituzioni possa essere respinto alla lunga , se il paese non ritrova il ritmo del suo sviluppo ed il suo posto nella vita economica internazionale , è una illusione . 
Dalla profonda inquietudine , infatti , non può che venire disordine e parimenti senza saldezza delle istituzioni , senza certezza della libertà si lavorerebbe nel vuoto . 
Ebbene , l’ una e l’ altra crisi − ha concluso Moro − vanno affrontate coraggiosamente con la giusta iniziativa dello Stato , ma soprattutto con un valido , stabile , indiscusso schieramento democratico , in grado di provvedere con autorità a tutto quello che è necessario fare ed insieme capace di indicare , senza alcun dubbio , la prospettiva a venire di un paese che cresce e vuole , in Sardegna , come in Italia , raggiungere nuovi traguardi di libertà e di giustizia . 
[ Sulla crisi di governo ] 
Moro ha rilevato che i gravi problemi cui il Paese deve far fronte richiamano all’ esigenza di definire e mantenere stabile un appropriato quadro politico , al quale fare riferimento . 
Il momento di crisi − ha detto − induce a riflettere e , per ciò stesso , mette in discussione gli schieramenti politici anche in relazione ai contenuti programmatici che certamente concorrono a costituirli . 
Ma è una illusione pensare che , nella situazione italiana , questa pur doverosa e utile riflessione conduca i partiti responsabili ad altro che non sia il riscoprire la validità , il significato e l’ interno equilibrio di una coalizione che si è costituita sulla base di una profonda e sofferta valutazione e come espressione immediata della realtà sociale e politica del Paese . 
Quando si dice quadro politico , ci si riferisce ad una visione di insieme , ad una affinità di fondo ( pur in presenza di naturali e profonde diversità ) , ad una comune capacità di guidare la collettività nazionale verso gli obiettivi proposti con urgenza in questo momento storico . 
Allineamenti fondati su una componente del complesso discorso ideologico-politico - culturale non offrono , per quanto significativi essi siano , alcuna possibilità di disegnare appunto un quadro politico e di costituire una maggioranza . 
Come tutti i fatti politici − ha aggiunto Moro − anche siffatte convergenze di valutazione devono essere oggetto di attenta considerazione . 
Ma sarebbe un’ illusione pericolosa trarne conclusioni eccedenti e contrapporle alla realtà degli schieramenti e degli equilibri esistenti . 
In essi la Democrazia Cristiana ha un posto , non egemonico , ma certamente molto importante , una importanza che deve tradursi , come in passato , in un grande senso di responsabilità . 
La schietta ispirazione democratica della Democrazia Cristiana deve sapere assicurare un’ atmosfera di reciproco ed autentico rispetto della coalizione , come , in generale , una costruttiva dialettica politica e parlamentare con le opposizioni nel loro rispettivo ruolo . 
Ma è urgente che , senza alcuna prova di forza , il Paese non ha il tempo di attendere , ci si ritrovi uniti nella seria valutazione della grave situazione e delle esigenze alle quali una rinnovata coalizione di centro sinistra deve soddisfare . 
Quello che era normalmente un dovere , è oggi un dovere rinforzato dall’ emergenza , dà luogo ad un atto di vera solidarietà nazionale . 
I segni di attenzione e di preoccupazione colti nel corso della riunione di cooperazione politica della Comunità Europea a Bonn stanno a significare − ha detto ancora Moro − che l’ Italia è importante per l’ Europa quanto lo è l’ Europa per l ’Italia . 
Ma è essenziale ed urgente collocarsi con un atto di consapevolezza e di serietà nel contesto europeo che ci offre tante possibilità economiche e politiche naturalmente commisurate al nostro impegno di essere al livello europeo . 
È questa oggi la nostra responsabilità . 
Il non essere soli ci dà una indicazione e ci aiuta a superare le difficoltà che si oppongono alle conquiste sociali e civili cui il nostro Paese è chiamato . 
In questo quadro Moro ha invitato l’ elettorato a valorizzare l’ autonomia sarda come strumento di progresso e di libertà e perciò , approvando lo schieramento democratico , a riconfermare il suo voto tradizionale in favore della Democrazia Cristiana per una politica che , ferma sui principi , sia capace di tutte le innovazioni che , in Italia ed in Sardegna , il nostro tempo sollecita . 
[ Sulle relazioni fra Italia e Malta ] 
« L’ inaugurazione di questa bella sede ha un particolare significato perché mostra l’ importanza che da parte italiana si attribuisce ai rapporti culturali con Malta . 
Questi rapporti sono scritti nella storia stessa dei nostri due Paesi in vicende che hanno lasciato nel vostro Paese testimonianze artistiche che vanno dai tempi preistorici alla nostra epoca , nella pittura come nell’ architettura , in opere che destano una particolare eco negli spiriti » . 
Il ministro Moro ha poi sottolineato come da quando Malta ha raggiunto la sua indipendenza , i rapporti con l’ Italia , in ogni campo , si sono sviluppati in modo soddisfacente e promettente . 
« Per questo l’ Italia vuole essere presente a Malta con un’ istituzione culturale che rafforzerà quel ponte ideale che la storia e la cultura hanno stabilito fra i nostri due Paesi . 
L’ Italia svolge la sua azione culturale all’ estero con mezzi che non sono quelli che desidereremmo . 
Ma posso assicurare che , da parte nostra , non sarà trascurata occasione per incrementare in modo tutto particolare le relazioni culturali con Malta , convinti come siamo dell’ utilità , anche sul piano politico , del vasto lavoro che possiamo svolgere assieme » . 
[ In visita in Polonia ] 
Moro ha parlato della Conferenza sulla sicurezza e la cooperazione in Europa ( CSCE ) soffermandosi in particolare sulla seconda fase in corso a Ginevra , e sulla recente dichiarazione atlantica nella quale si afferma fra l’ altro che i paesi atlantici guardano con interesse alla fase distensiva in Europa . 
Parlando della seconda fase ginevrina , Moro ha ricordato poi i punti sui quali è stato già trovato l’ accordo ed i punti sui quali invece è difficile trovare un’ intesa : 
particolarmente il problema delle frontiere e quello dei rapporti umani sui quali est ed ovest hanno divergenze di opinioni . 
Moro ha spiegato che mentre il concetto di inviolabilità delle frontiere trova l’ Italia totalmente d’ accordo , nello stesso tempo , proprio perché connesso al problema dell’ integrazione europea , ci si deve garantire che vi sia la possibilità di un superamento democratico delle frontiere all’ interno . 
Esistono , come è noto , concezioni differenti fra i paesi dell’ Europa orientale e quelli dell’ Europa occidentale , è stato ricordato da Moro il quale , concludendo questo tema , ha affermato come la Conferenza di Ginevra debba essere inquadrata nel più vasto campo dei rapporti est-ovest , notevolmente migliorati in questi ultimi anni attraverso una serie di iniziative internazionali che hanno così permesso la realizzazione di questa grande riunione dei paesi europei . 
Il ministro degli esteri italiano ha sottolineato che l’ incontro con i dirigenti polacchi rientra nel quadro delle periodiche consultazioni ( durante la visita di Olszowski a Roma nel novembre 1973 venne infatti deciso che i ministri degli esteri d’ Italia e Polonia si incontrassero regolarmente almeno una volta all’ anno ) , e che la sua visita a Varsavia rientra proprio nello spirito di Ginevra , cioè nella ricerca di un punto di incontro fra paesi che hanno diversità di concezioni politiche e sociali . 
Sempre per quanto riguarda la CSCE , Moro poi ha parlato del problema della terza fase augurandosi che essa possa cominciare , una volta conclusasi positivamente la seconda , entro qualche mese . 
A ciò , ha precisato il ministro degli esteri italiano , contribuirà senz’ altro la linea comune dei paesi occidentali e , in particolare , di quelli della CEE . 
Il ministro degli esteri italiano ha quindi trattato diversi altri temi tra cui la Conferenza di Vienna per la riduzione bilanciata delle forze nell’ Europa centrale , i negoziati Salt tra Stati Uniti ed Unione Sovietica , l’ eventuale convocazione di una Conferenza sul disarmo generale , il trattato di non proliferazione nucleare e il Medio Oriente . 
Su quest’ ultimo argomento Moro , dopo aver manifestato il compiacimento dell’ Italia per la tregua raggiunta anche sul fronte del Golan , ha affermato come queste fasi di disimpegno siano indispensabili ma come esse non debbano far dimenticare che sono solo una premessa per il conseguimento di una vera pace in quella zona del mondo . 
Moro infine ha parlato del Mediterraneo sostenendo che il problema della sicurezza europea non può essere disgiunto da quello della sicurezza nel Mediterraneo . 
Dichiarazioni del ministro Moro ai giornalisti 
Nel corso delle dichiarazioni fatte a un gruppo di giornalisti che lo hanno seguito nella sua visita in Polonia , Moro , sempre parlando della CSCE , ha detto che questa conferenza rappresenta l’ inizio di un cammino che deve essere ancora tutto percorso ed ha espresso l’ augurio che la CSCE si concluda ad un livello adeguato , prevedendo anche nuovi incontri non istituzionalizzati . 
Parlando della Conferenza di Vienna per la riduzione bilanciata delle forze armate , Moro si è detto certo che un risultato favorevole della CSCE potrebbe influire positivamente anche su Vienna . 
Questa conferenza – ha aggiunto – si trova ancora in una fase arretrata ed è in attesa di possibili aperture che permettano di raggiungere accordi equilibrati . 
Il ministro Moro ha quindi affermato di avere illustrato ai suoi interlocutori polacchi l’ importanza che riveste per l’ Italia e per gli altri paesi membri il tema dell’ integrazione europea : 
sia come processo comunitario ( che sul piano economico ha già raggiunto obiettivi rilevanti ) , sia come impegno politico per delineare una sempre maggiore concertazione della politica estera dei Nove . 
Anche i rapporti italo-polacchi , ha proseguito Moro , sono stati trattati durante gli incontri ed in particolare sono stati esaminati quelli economici . 
Si è parlato , ha detto ancora , delle attuali difficoltà economiche dell’ Italia e delle misure attuate per superarle . 
Da parte polacca , ha aggiunto Moro , vi è stata molta comprensione per i problemi italiani e si è auspicato che essi possano essere risolti rapidamente . 
Il ministro ha detto ancora che la Polonia ha una grande fiducia nei confronti dell’ Italia e che , a parità di condizioni , noi saremmo i preferiti . 
A conclusione del suo incontro con i giornalisti Moro ha ricordato come la visita in Polonia rientri in quella più vasta trama di viaggi e contatti da lui avuti a Roma e all’ estero . 
Le visite in Egitto , Arabia Saudita , Kuwait , Iran , Marocco , Malta , Bulgaria , Ungheria , Germania e Ginevra e il previsto viaggio nella Repubblica democratica tedesca , le visite a Roma dei ministri degli esteri della Romania e dell’ Unione Sovietica completano una panoramica della situazione « che non è certo casuale » . 
Il ministro ha affermato che si è trattato di un lavoro diplomatico compiuto nei confronti di questi paesi nel quadro di un impegno particolare quale è quello della Conferenza sulla sicurezza e la cooperazione in Europa e che è stata anche una occasione per riesaminare le relazioni dell’ Italia con questi paesi . 
Prima della conclusione dell’ incontro il ministro Moro ha ricordato come sia gli accordi tra USA e URSS sia il processo di integrazione dei Nove , tendano a migliorare ulteriormente il processo distensivo in atto . 
[ Dichiarazioni di Moro a Varsavia ] 
Il ministro Moro è giunto il 26 giugno 1974 a Varsavia proveniente direttamente da Bruxelles , dove ha partecipato alla cerimonia per la firma della nuova carta atlantica , ha messo in evidenza come l’ Europa e il mondo intero stiano vivendo una fase storica di fondamentale importanza , derivante dagli interessanti pacifici sviluppi introdotti dalla distensione , di cui il vertice Usa - Urss di questi giorni ne è la riprova . 
« Occorre − ha detto , tra l’ altro , il responsabile della diplomazia italiana − cogliere tali fermenti e favorirli , nella misura in cui essi giovano al consolidamento della pace tra le nazioni , all’ accrescimento della cooperazione internazionale , all’ instaurazione di stretti contatti tra i popoli , ansiosi di scambiare esperienze e di stabilire più intensi legami , oltre che politici ed economici , anche culturali e spirituali » . 
Partendo dall’ avvenimento internazionale più recente , vale a dire dall’ incontro atlantico di Bruxelles , Moro ha posto l’ accento su come l’ Europa dei nove , chiarito il confronto dialettico che l’ ha vista impegnata negli ultimi mesi , possa dare ora un apporto unitario sia alla conferenza per la sicurezza e la cooperazione nel vecchio continente , sia ai negoziati per la riduzione delle forze in Europa , anche in considerazione che i due negoziati sono strettamente collegati fra di loro . 
In questo contesto il ministro degli esteri ha accennato alle consultazioni euro-americane previste dagli accordi atlantici , che potranno arricchire il dialogo internazionale , e il rinnovato impegno per l’ unificazione europea , il quale deve essere inteso , come in parte già lo è , dai paesi del campo socialista , un elemento sostanziale di equilibrio mondiale . 
Moro si è compiaciuto di poter oggi constatare che i paesi dell’ Europa orientale e , tra questi , in primo piano la Polonia , abbiano lasciato cadere il velo della diffidenza nei confronti della comunità economica europea , premessa questa indispensabile affinché tra le due organizzazioni economiche del vecchio continente sia possibile un fruttuoso rapporto . 
A questo proposito è stato riferito alla controparte che i nove intendono lasciare alla commissione della Cee l’ iniziativa di contatti con la segreteria generale del Comecon . 
Per quanto riguarda l’ Italia , il ministro degli esteri ha riconfermato l’ impegno per accelerare la conclusione della seconda fase della conferenza di Ginevra , e per dare una spinta ai negoziati di Vienna . 
Dalla Cee è tuttavia opportuno attendersi molto , ma non troppo , anche in omaggio al detto che « il meglio è nemico del bene » . 
In tale sede il governo italiano ha ritenuto in particolare di dover operare per la salvaguardia della evoluzione di questioni riguardanti le frontiere tra alcuni paesi europei e perché dalla seconda fase della conferenza scaturisca la soluzione più opportuna per il passaggio alla terza fase , vale a dire alla sua conclusione . 
Riguardo il disarmo , il nostro paese è favorevole a ogni iniziativa che possa rivelarsi utile allo scopo . 
L’ argomento Medio oriente è stato esaminato in tutta la sua dimensione e le relative implicazioni , compreso l’ aspetto che non ci potrà essere sicurezza in Europa senza la pace nel Mediterraneo . 
Il nostro paese ha espresso , ancora una volta , il suo apprezzamento per il disimpegno delle forze che si contrappongono nella regione , come passaggio obbligato verso un’ intesa politica globale : 
un traguardo questo che si potrà raggiungere dopo l’ evacuazione dei territori arabi occupati , secondo le indicazioni della risoluzione 242 del consiglio di sicurezza dell’ Onu , la soluzione del problema della entità nazionale palestinese e della questione di Gerusalemme . 
Il perdurare della logica della guerra , con la sua tragica catena di attentati terroristici e di ritorsioni , non può tuttavia che rivelarsi un motivo costante di tensione . 
Moro , in una sua dichiarazione ha insistito sul contributo dei paesi della Cee a vivacizzare il dialogo Usa - Urss nell’ interesse generale ed ha assicurato che i nove non hanno nessuna preclusione verso un’ entità europea più vasta . 
Moro ha dichiarato anche di aver parlato con i suoi ospiti dei suoi recenti viaggi a Ottawa in occasione della firma della nuova carta atlantica e del nuovo spirito su cui essa si fonda , spirito certamente non polemico ma in verità costruttivo per quanto riguarda in particolare i rapporti est-ovest . 
Dopo aver accennato al viaggio del presidente Nixon nell’ Unione sovietica , viaggio che darà un contributo importante all’ ulteriore distensione in Europa , Moro ha posto in risalto come anche i paesi medi e piccoli appartenenti ai due gruppi non siano emarginati , ma abbiano una loro funzione attiva . 
[ I colloqui con il ministro degli Esteri francese ] 
Moro ha svolto un ampio intervento sostenendo fra l’ altro che da parte italiana « si esprimono i voti più vivi circa l’ efficacia della presidenza di turno francese » . 
Il ministro italiano ha detto che i prossimi mesi « ci devono trovare intenti soprattutto a superare il momento congiunturale che interessa l’ Europa Occidentale ed in particolare alcuni paesi di questa zona del mondo » . 
« Quindi − ha detto ancora Moro − pur senza accantonare gli obiettivi dello sviluppo comunitario , per esempio l’ Unione economica e monetaria , certamente è una necessità preliminare quella di risolvere e superare i problemi che ci presenta la congiuntura » . 
Il ministro Moro ha poi esaminato il problema della politica regionale della CEE . 
In quest’ ultimo periodo − ha precisato − la Comunità si è trovata a dover risolvere una quantità di problemi ad essa estranei , per esempio i rapporti commerciali con gli Stati Uniti , i rapporti con i paesi mediterranei e con gli stati associati . 
« Pertanto − ha detto il ministro Moro − mi sembra che questa proiezione esterna della Comunità sia giusta ma occorre un certo equilibrio anche di fronte alle nostre opinioni pubbliche e pertanto anche lo sviluppo interno della Comunità non deve essere trascurato » . 
Il ministro Moro ha aggiunto che da qui proviene la necessità di riflettere seriamente per dare il via ad una politica regionale che potrebbe essere almeno quel simbolo che inizia il processo di armonizzazione economica che è il presupposto per approfondire proprio l’ Unione europea . 
Moro ha poi confermato l’ atteggiamento positivo dell’ Italia circa il « varo » della politica mediterranea . 
Il titolare del Quai d’ Orsay ha chiesto all’ on. Moro di fargli conoscere le sue impressioni sui recenti viaggi in Ungheria , Bulgaria e Polonia , e il ministro Moro ha fatto una lunga e analitica esposizione ponendo l’ accento sul crescente desiderio dei paesi dell’ est di intensificare i loro cordiali rapporti con l’ Occidente e di differenziare contemporaneamente il loro commercio estero percorrendo così la strada dei nuovi rapporti di cooperazione economica in senso più alto . 
Moro ha anche parlato del vivo desiderio dei paesi dell’ Europa Orientale , da lui visitati , per una rapida conclusione dell’ attuale seconda fase della Conferenza sulla sicurezza e la cooperazione in Europa in corso a Ginevra , nonostante le difficoltà che vi sono circa il terzo « cesto » ( quello che tratta dei rapporti umani e culturali ) . 
Il ministro italiano ha poi detto di avere constatato tra i suoi interlocutori dell’ Est , e in modo particolare nei polacchi , una notevole fiducia nel dialogo in corso tra gli Stati Uniti e l’ Unione Sovietica e di avere anche trovato una maggiore comprensione , sempre da parte dei paesi dell’ est , per il processo di unificazione comunitario anche se questi paesi desiderano che la CEE tenga fede ai suoi obiettivi di apertura e sempre che essa eviti in ogni caso processi involutivi . 
Quanto al problema del Medio Oriente , il ministro Moro ha detto che tutti sono profondamente consci che varie difficoltà stanno ancora davanti e che queste difficoltà si chiamano : 
frontiere , Gerusalemme e palestinesi . 
Sarebbe estremamente preoccupante − ha aggiunto Moro − che questa fase di disimpegno dovesse insabbiarsi e non portare invece al più presto i paesi interessati intorno al tavolo del negoziato a Ginevra . 
[ La cooperazione con l’ Iraq ] 
« Mi è gradito ricordare , a questo proposito , i tecnici e lavoratori italiani che hanno contribuito alla realizzazione di importanti progetti per lo sviluppo dell’ Iraq , e che , confortati dalla vostra amichevole ospitalità , hanno trovato nel suo Paese una seconda patria . 
Essi sono i migliori testimoni , con il loro apporto di umanità e di esperienza , dell’ amicizia fra i nostri due popoli . 
D’ altra parte , abbiamo apprezzato la simpatia e la comprensione per le esigenze dell’ Italia , di cui l’ Iraq ha dato prova anche di recente in numerose occasioni . 
Da queste positive premesse è nata la volontà dei nostri governi di sviluppare le nostre risorse e capacità , per tanti aspetti complementari , nell’ interesse non solo dei nostri due paesi , ma anche dei più vasti raggruppamenti di cui facciamo parte : 
il mondo arabo e la comunità europea . 
E ciò nella convinzione che il mondo arabo e quello della comunità europea hanno uno storico strettissimo legame . 
È dunque necessario ogni sforzo da parte nostra per realizzare il progresso economico e sociale dei paesi del Mediterraneo e per restituire a questo mare la sua funzione di punto di incontro dei tre continenti che su di esso si affacciano » . 
Moro ha poi detto : 
« L’ Italia ha operato con costanza e con tenacia in questi anni in questa direzione : 
per ristabilire nel Mediterraneo una Pace durevole , basata su criteri di giustizia e quindi sulla applicazione delle decisioni della comunità internazionale , la quale assicuri l’ armoniosa convivenza di tutti i popoli della regione in un clima di sicurezza e di reciproco rispetto . 
Essa si è altresì adoperata per appoggiare ogni iniziativa suscettibile di instaurare fra i paesi arabi e la comunità europea relazioni fiduciose , organiche ed articolate , che ci permettano di sviluppare la complementarietà delle nostre economie e delle nostre tecniche » . 
[ Intervento al Consiglio nazionale della Dc ] 
Ad un anno dal Congresso di Roma gravi problemi stanno davanti alla Democrazia Cristiana e si riflettono sul suo assetto interno . 
Il trauma delle elezioni anticipate e degli eventi che le avevano precedute , l’ insuccesso , malgrado il valore delle persone , del mutamento di formula politica tentato dopo il 7 maggio , la necessità di riprendere nelle condizioni migliori la collaborazione , difficile ed impegnativa , con il partito socialista italiano , un quadro politico ed economico già deteriorato , ci hanno indotto al Congresso di Roma a dare una gestione unitaria al Partito . 
Desidero ricordare che quello di Palazzo Giustiniani non fu un patto tra due persone , il quale sarebbe stato irrilevante dinanzi alla complessa realtà del Partito . 
Certamente il sen. Fanfani ed io stesso ritenemmo doveroso mettere in evidenza , non solo la inalterata cordialità dei rapporti , ma la piena disponibilità a collaborare . 
Ciò che veramente conta è che vi fu un larghissimo accordo da un lato sulla politica di centro-sinistra e dall’ altro sulla opportunità di valorizzare tutte le componenti del Partito , senza dar vita , anacronisticamente , ad una interna opposizione di sinistra . 
Fu così fatto appello all’ esperienza e dedizione del sen. Fanfani . 
Si tratta di vedere , se oggi le cose stanno altrimenti , se vi sono cioè diverse necessità ed opportunità , se i pericoli della situazione sono minori , se l’ unità di gestione è meno desiderabile che non fosse un anno fa o se malauguratamente è diventata impossibile . 
Per quanto mi riguarda io non trovo le cose cambiate , se non in peggio e penso che la convergenza di tutte le componenti , ed in particolare di quelle di sinistra , nel contesto sociale , assai difficile , nel quale ci troviamo , sia possibile e costituisca un atto di ragionevolezza e di saggezza . 
Naturalmente la valorizzazione di tutte le forze del Partito e l’ unità di gestione non impediscono , ferma restando la linea strategica della politica di centro-sinistra ( vocazione popolare della Democrazia Cristiana cioè ed alleanze appropriate in un quadro politico di partecipazione e di progresso ) , diversi giudizi sulle scelte operative , alle quali mano a mano , nelle concrete situazioni , si sia chiamati . 
La presenza dei gruppi , nei quali si articola la Democrazia Cristiana , non comporta quindi uniformità e non esclude quelle opportune e non cristallizzate differenziazioni , le quali consentano al Partito di rappresentare davvero una parte rilevante della società italiana , di far sì che voci e sensibilità diverse possano venire in evidenza e trovare una sintesi politica efficace . 
Questo ordinamento , se non comporta una opposizione pregiudiziale , rende possibili almeno dissensi su punti particolari e in particolari momenti in armonia con la visione che le singole componenti hanno della realtà sociale e politica . 
Se c’ è un’ esigenza di omogeneità , giustamente rivendicata , essa riguarda la giunta esecutiva nel senso tradizionale , ma non la distribuzione degli uffici meno impegnati né la Direzione come tale , alla quale potrebbe affiancarsi , al fine di assicurare al Segretario Politico cooperazione tempestiva , un comitato politico ristretto , in rappresentanza qualificata delle diverse forze della Democrazia Cristiana . 
Comunque si può proporre questo come qualsiasi altro assetto interno . 
Né io credo che questo tema sia esaurito con il suggerimento che ho dato . 
Quel che conta è la volontà politica di procedere insieme , rifiutando la logica , a mio avviso , inapplicabile in questa situazione , della rigida e precostituita definizione dei ruoli della maggioranza e dell’ opposizione ( che dovrebbe essere ancora , proprio oggi , un’ opposizione a sinistra ) . 
Questo è compito , anche se non è il solo compito , del nostro Consiglio Nazionale . 
Ed in tale quadro si colloca utilmente la continuazione della valida funzione di guida dell’ on. Fanfani , al quale desidero riconfermare la fiducia . 
Se ho ben compreso , una indicazione verso una forma ragionevole di gestione unitaria , viene dalla relazione del Segretario del Partito , che , per questa come per altre cose , io ho molto apprezzata . 
Sia ben chiaro , naturalmente , che non si tratta di uno schematismo formale , ma di un fatto politico , il rifiuto , cioè , di una rigida gestione maggioritaria , proprio mentre urgono le problematiche del dopo referendum e si manifestano fermenti innovatori che la Democrazia Cristiana è chiamata a tenere in conto ritraendone la fisionomia del Partito degli anni settanta . 
Io spero che vi sia , in questo senso , disponibilità dei gruppi , qualitativamente importanti , che potrebbero essere tentati , per la loro stessa radice sociale e politica di assumere atteggiamenti differenziati e di rifiutare , in attesa di un profondo mutamento , una posizione di piena partecipazione per quanto riguarda gli indirizzi essenziali della Democrazia Cristiana . 
C’ è da domandarsi infatti se il Partito stia per diventare più credibile o meno credibile , impegnato com’ è in una svolta storica , in ragione di una riserva di fondo , di un’ aperta e pregiudiziale dissociazione di quelle forze che esprimono meglio le attese del mondo del lavoro e di quello giovanile . 
La mia risposta è su questo punto negativa . 
Io vedo forze di sinistra , opportunamente garantite , non alla periferia , non ai margini , non in mera funzione critica , ma in pieno nella vita di un partito che abbiamo definito popolare ed antifascista . 
La spinta a questa nostra riflessione , a parte la Sardegna per la quale l’ insuccesso è solo relativo , viene essenzialmente dal referendum , vicenda importante e che ci ha toccato profondamente . 
Il referendum non ha propriamente il contrassegno della Democrazia Cristiana , anche se , con l’ assenso degli altri partiti , si era offerto mediante la legge di attuazione , del resto doverosa , lo strumento per esercitare un diritto costituzionale , rigorosamente garantito . 
Si è trattato di un dato di fatto , causa di forte disagio per il Paese e per la Democrazia Cristiana , la quale è stata , come ho già detto , seriamente necessitata . 
Si può dire piuttosto che , se non si è voluto propriamente fare , almeno si è , intenzionalmente , mancato di agire , per bloccare un’ iniziativa risultata , da ogni punto di vista , dannosa ? 
È il punto più delicato , perché vi sono state delle proposte , per lungo tempo , attentamente esaminate . 
Ma è equo rilevare , a parte le schermaglie tattiche che si sono avute anche da parte nostra e le quali hanno sempre , a fronte dei grandi avvenimenti , qualche cosa di frivolo , il carattere ambiguo ed anche incerto del modo di abrogazione previsto come motivo del venir meno del referendum . 
Le perplessità che vi sono state tra noi vincolati , come eravamo , al meccanismo costituzionale , sino all’ ultimo istante , stanno a dimostrare la complessità del tema e l’ intreccio delle valutazioni politiche e giuridiche , le quali sono state fatte valere , rendendo difficili e , vorrei dire , angosciose le nostre scelte . 
Ma le decisioni , le quali non erano confortate dalla speranza , alla luce di un freddo realismo e della conoscenza delle profonde trasformazioni , anche nel costume , della società italiana , non erano nel senso della comodità , ma semmai di un dovere di coerenza , per quanto carico di rischi , al quale non ci si può sottrarre . 
Un avvenimento pesante , dunque , se si tiene conto del coinvolgimento o della chiamata in causa , benché discreti , della Chiesa , della divisione , proprio su questo tema , del mondo cattolico , dei riflessi sul Concordato , dei rischi per la pace religiosa , della tensione a causa di due schieramenti politici , entrambi impropri , della sorda incomprensione ed irritazione del Paese per il fatto di combattere questa battaglia nel mezzo di una crisi , economica e politica , già per se stessa allarmante . 
D’ altra parte quello che è accaduto , è suscettibile , forse , di essere giudicato , a qualche distanza di tempo , con più distacco . 
Non si tratta quindi solo di riparare ai guasti politici prodotti dal referendum , ma anche di raccoglierne talune indicazioni e di esplorare più a fondo quel che è il Paese oggi , per riuscire a guidarlo e per promuovere gli opportuni comportamenti sociali . 
Tra le cose che con spirito più obiettivo possono oggi essere chiarite , è che sarebbe impossibile immaginare lo schieramento dei « no » , od anche qualche sua parte , come una piattaforma politica , da poter essere utilizzata in quanto tale . 
Non tutti coloro che vi hanno partecipato , vi si trovano ora a loro agio o vi sono accolti con la stessa cordialità di ieri . 
Sarebbe parimenti arbitrario , redistribuire il successo tra le forze partecipanti e stabilire quale tra esse possa dirsi , in modo particolare , determinante . 
Tutto ciò naturalmente non significa disconoscere , pur evitando ogni esagerazione , che forze diverse si sono strette tra loro e con il partito comunista senza apparente disagio dei loro elettori , che si è trattato della vittoria di un’ autentica battaglia laica , sia pure conseguita anche con l’ apporto dei cattolici del no e , su di un altro versante , di una quota piuttosto cospicua di borghesia conservatrice . 
E così pure non si può dimenticare che la Democrazia Cristiana ha avuto un insuccesso con il quale ha pagato la sua coerenza a tradizionali impostazioni e forse anche una certa rispettabile rigidità , una certa lentezza nel cogliere situazioni nuove e nell’ adeguarvisi . 
È vero infatti che il Paese è cambiato , che le strutture psicologiche , morali , sociali e politiche dell’ epoca dello sviluppo industriale , sostituiscono quelle proprie di una società agricola e che il laicismo , per il quale su tutto prevale il principio della tolleranza e tollerante pertanto deve essere la legge , diventa dominante e presente nello stesso mondo cattolico . 
L’ ispirazione cristiana , fin qui tenuta ferma come una caratterizzazione altamente qualificante e certo non estranea alle fortune elettorali del nostro Partito , per quel senso insieme di sicurezza e di promozione creativa che essa evocava in modo immediato , sembra essere messa in discussione dalla diversità di interpretazione che ne viene data e dalla limitata risonanza che , nella sua accezione più rigorosa , essa mostra di avere nel corpo elettorale . 
È doveroso ricordare che abbiamo assunto , alle origini , il nostro impegno politico , nell’ intento , in linea di principio , di tradurre intuizioni cristiane nella vita sociale e nell’ ordinamento giuridico . 
Se siffatte intuizioni hanno estrema difficoltà non solo ad affermarsi , ma anche ad essere enunciate e messe a confronto con altre diverse , quelle per le quali si rivendica il diritto ad essere rispettate in assoluto , occorrendo , almeno come diritti incomprimibili di minoranze , se la prevalenza della tolleranza e della convivenza sul rigore di alcuni principi viene enunciata con forza dentro e fuori il mondo cattolico , come omaggio reso alla libertà , ebbene questo è un fatto politico importante : 
si pongono problemi di libertà civile che devono essere oggetto della più attenta riflessione . 
È ben chiaro che il contesto sociale e politico è oggi diverso da quello del ‘ 46 , non solo per quanto riguarda il sostegno di opinione pubblica ad alcuni valori della tradizione cristiana , ora anche con riferimento all’ atteggiamento di rilevanti settori di opinione pubblica , i quali , cauti all’ inizio della nostra rinascita democratica , sono ora ben più netti nel richiedere che nessuna forzatura sia fatta con lo strumento della legge , con l’ autorità del potere , al modo comune d’ intendere e disciplinare , in alcuni punti sensibili , i rapporti umani . 
Di questa circostanza non si può non tenere conto , perché essa tocca ormai profondamente la vita democratica del nostro Paese , consigliando talvolta di realizzare la difesa di principi e valori cristiani al di fuori delle istituzioni e delle leggi , e cioè nel vivo , aperto e disponibile tessuto della nostra vita sociale . 
Ma vorrà dire questo abbandono di quelle idealità ed ispirazioni , per le quali abbiamo osato dirci cristiani nella nostra milizia politica ? 
Io non credo . 
Ma certo dobbiamo avere quella discrezione e prudenza , che ci rammarichiamo sia mancata , sia pure per generosa passione , in quei cattolici che , come cittadini , hanno portato ad una grande prova senza avere sufficiente consapevolezza della fragilità di valori ideali calati nella realtà di una società in rapida e travolgente evoluzione . 
Se la prudenza s’ impone dunque , soprattutto in questo momento storico , ai cristiani presenti nella vita politica , non per questo è richiesta ad essi una rinuncia a quell’ alta ispirazione , a quella posizione propria e qualificante che collochi il nostro Partito , senza evasioni pragmatiche , accanto ad altri Partiti tutti forniti di ideologie oltre che di formule idonee per la soluzione dei problemi di convivenza , di ordine , di sviluppo e di partecipazione che si pongono nella vita nazionale . 
Dobbiamo imporci la discrezione dunque , ma non la rinuncia . 
Discrezione rispettosa verso i cattolici che hanno fatto altra scelta e soprattutto verso coloro che s’ interrogano circa il modo migliore di tradurre o almeno di non tradire nella vita democratica di oggi la concezione cristiana dell’ uomo e del mondo . 
Discrezione rispettosa verso coloro che chiedono una legge di convivenza basata su un più largo , e non forzato , consenso di opinione pubblica . 
Ma non ci si può chiedere di essere , contro la nostra natura , intimamente neutrali e di non rispondere in armonia con la nostra radice , con il nostro essere profondo , almeno tutte le volte che ciò non incida sui diritti di libertà e sul modo di essere proprio degli altri cittadini . 
Ma non dobbiamo trascurare di sentire e far sentire il nostro originale modulo d’ interpretazione . 
Altrimenti quale sarebbe , se non il nostro peso , almeno il nostro significato nella vita nazionale ? 
Ed i democratici , rispettosi della realtà , potrebbero preferire l’ uniformità alla diversità ? 
Ciò è tanto più importante nella concreta realtà italiana , dove il lungo esercizio del potere , per tanti aspetti fecondo e comunque stabilizzante in un senso negativo , potrebbe indurre a ritenere che vi sia una posizione , ed una corrispondente riserva di voti , da utilizzare a poco a poco come forza d’ inerzia e contrappeso delle spinte progressive e soprattutto delle più tumultuose . 
Questo sarebbe , come si dice , un modo pragmatico di reagire al Paese , assolvendo stancamente una funzione di retroguardia . 
Privati dello stimolo inquietante di una coscienza e responsabilità cristiana , benché tutta consapevole dei limiti imposti dalla realtà storica e dalle regole di una convivenza che è , di per se stessa , un valore , è facile scivolare verso il ruolo di forza politica di riserva e di riflessione . 
Un partito conservatore di rispettabili dimensioni sarebbe così già pronto in Italia con il compito , probabilmente in via di esaurirsi , di ritardare o temperare l’ innovazione che fatalmente emerge dalla profonda anima del Paese . 
Questa prospettiva ( a parte l’ illusione di gestire a lungo su tali basi i voti tradizionali della Democrazia Cristiana ) è di per sé troppo angusta e certamente contraddittoria con la vocazione della Democrazia Cristiana , con quello che di significativo ed importante essa ha rappresentato per l’ Italia che ha accettato di esserne guidata per un’ intera fase storica ; 
contraddittoria con quello che essa ha realizzato sin qui come partito inquieto , portato all’ esplorazione ed all’ adesione alla realtà che nasce nuova ogni giorno . 
Tale è stato il nostro ruolo , oscurato , ma non annullato , storicamente dai molti errori che in tanti anni abbiamo pur potuto commettere . 
Il rinunciarvi impoverirebbe noi , ma , nel suo insieme , anche la società italiana . 
Certo , essere oggi gli stessi di ieri , importanti se non nella stessa misura , almeno allo stesso modo , esige una riscoperta ed un faticoso ed incerto adeguamento . 
Se è agevole convenire sulla necessità del nuovo , più difficile è il processo d’ intuizione e di realizzazione , che comporta anche una intelligente sperimentazione . 
Perché una nuova fisionomia , che valorizzi al meglio l’ ispirazione cristiana e ci faccia vivere in quest’ età nuova e complessa come partito originale di libertà e di progresso , dovrà essere , per così dire , concordata con l’ elettorato , descritta in presumibile sintonia con esso e misurata nelle prove che ci attendono . 
Il che richiede discernimento e prudenza , per accompagnare un movimento di opinione che è , nella sua direzione verso il mutamento , irreversibile , ma ha pur esso le sue incertezze ed i suoi momenti di riflessione . 
Non può infatti mancare neppure oggi alla Democrazia Cristiana quella sua capacità di essere anche forza stabilizzante , capace di operare una mediazione sociale e politica , richiesta dal pluralismo della nostra società . 
Sarebbe ben strano che mentre non solo i socialisti , ma anche i comunisti muovono verso il riconoscimento del vero spessore e delle molteplici articolazioni del nostro corpo sociale , proprio la Democrazia Cristiana rinunciasse a questa funzione di esatta ( e non passiva ) rappresentanza , il che vuol dire riconoscere la consistenza e qualità della nostra vita sociale , nelle sue diverse correnti d’ interesse e di potere . 
L’ importante è che mai l’ interesse dei pochi prevalga ingiustamente , per forza della legge , su di un altro , mai ad un giusto interesse manchi la traduzione in termini di potere politico . 
Questa nostra riflessione si compie in uno dei momenti più difficili della nostra storia nazionale , il che rende spiegabili i segni di nervosismo che cogliamo qui ed altrove . 
Ma il nervosismo non giova . 
Conviene a tutti tenere un atteggiamento di massima calma , perché solo la lucidità e l’ impegno possono fermarci sull’ orlo dell’ abisso . 
Ma è possibile e doveroso fare questo sforzo per la salvezza , il quale non può essere altro che uno sforzo di solidarietà nazionale . 
Che la nostra condizione sia grave , è in generale riconosciuto , non so però con quale profonda consapevolezza della natura e dell’ entità del pericolo che ci sovrasta . 
Nessuna persona ragionevole potrebbe contestare la ragionevolezza di misure rivolte a porre rimedio al peso di deficit insostenibili ed a rilanciare in modo sano produzione ed occupazione . 
In realtà la posta in gioco è la nostra esclusione dal novero dei protagonisti dell’ economia e della politica mondiale , il nostro ripiegare verso una forma anacronistica ed asfittica di autarchia , principio di impoverimento e di decadenza . 
Una parte non irrilevante della nostra politica estera è diretta , e non senza qualche successo , ad impedire che l’ Italia sia ricacciata indietro , messa fuori dal ruolo importante sin qui svolto , ad un tempo , nell’ Europa , nel Mediterraneo e nell’ Alleanza Atlantica . 
Così il senso di responsabilità e di obiettività dei Governi interviene , per rettificare taluni drastici giudizi della stampa internazionale . 
Ma tutto ciò sta ad indicare una situazione seria , estremamente seria , dominare la quale non è tutto nelle nostre mani , ma anche e prima di tutto nelle nostre mani . 
Da noi infatti deve venire quell’ iniziativa , quella spinta alla salvezza , che sarà portata avanti da Paesi amici , sui quali possiamo contare . 
In particolare il quadro della comunità europea dovrebbe , per evidenti ragioni politiche , consentire una significativa presa in carico di un’ Italia , consapevole a sua volta delle sue responsabilità . 
Questa situazione è così piena di tensioni e così ricca di problemi , che soffermarsi più del necessario sul risultato del referendum , come se ne emergesse di per sé una rassicurante prospettiva politica , è in qualche modo un’ evasione dalla realtà . 
Dire « no » , convergere da varie origini nel dire « no » , fatto , certo , obiettivamente , importante , è più semplice che dire i molteplici e pesanti « sì » che la nostra situazione richiede . 
Ritornano così in evidenza i temi del quadro politico , che dev’ essere mantenuto fermo nella sua omogeneità di fondo e nelle sue essenziali componenti di stabilità e di movimento . 
Ebbene in questo quadro ha un posto importante la Democrazia Cristiana . 
Lasciamo pure stare l’ egemonia con quel che di eccessivo e di abusivo essa sembra sottintendere . 
Siamo qui , in questo momento , per rivendicare l’ importanza della Democrazia Cristiana e la sua funzione insostituibile di rappresentanza e di guida ; 
per sottolineare conseguentemente il valore che riveste per il Paese il fatto che questo ruolo sia conservato e seriamente esercitato in presenza delle difficoltà e dei rischi che stanno dinanzi a noi . 
In questo senso sembra piuttosto futile ed arbitraria , da qualsiasi parte essa provenga , la polemica , qualche volta alimentata al nostro interno per eccesso di agitazione e di passione , sul declino fatale e sulla radicale insufficienza della Democrazia Cristiana . 
Non vi è chiarezza su chi ci debba sostituire o più rigorosamente condizionare né vi è alcuna fondata ragione per ritenere che la prova ( probabilmente irreversibile ) sarebbe per il meglio . 
Quel che è accaduto , ho già detto , non può essere considerato come non fosse avvenuto e deve eccitare invece la nostra sensibilità ed iniziativa . 
Ma le esperienze recenti che stanno alle nostre spalle , per importanti che siano , sono pure sempre limitate ed in un certo senso improprie . 
Esse sono , dico , alle nostre spalle , non senza darci , certo , un insegnamento . 
Davanti a noi c’ è la nostra azione , che vogliamo nuova ed efficace per la salvezza del Paese . 
La ripresa dell’ Italia non può essere realizzata senza di noi nella naturale nostra posizione di rilievo . 
Non può essere realizzata con un equilibrio bruscamente mutato e capace , presumibilmente , di generare tensioni e di rompere alcune connessioni nel nostro tessuto sociale . 
Quando un chiaro verdetto politico modificasse la situazione e diminuisse il nostro compito , noi accetteremmo lealmente la nuova realtà . 
Ma ciò non può avvenire senza una pertinente decisione del corpo elettorale , presa al momento giusto . 
Una decisione che non potrebbe non tenere conto , al di là di problemi importanti , ma limitati , della complessa realtà italiana , oggi ancora né chiarita né semplificata . 
Diciamo queste cose , chiedendo rispetto per noi , impegnati in un’ azione di adeguamento e rinnovamento , la quale ci preservi da errori e trascuratezze , ma ovviamente assicurando il massimo rispetto per gli altri , che la realtà politica italiana , essa stessa , ha indicato , in un contesto storico , che non si è esaurito e , io credo , è ancora lontano dall’ esaurirsi , come corresponsabili in una coalizione di democrazia avanzata . 
La stabilità del quadro politico , nel quale tutti siamo chiamati ad assumere le nostre responsabilità , è tanto più importante ( ma essa deve tradursi in efficace azione di Governo ) in un momento nel quale le stesse istituzioni democratiche vengono prese di mira con un attacco tanto misterioso quanto efficace . 
Non si vogliono certo disconoscere alcune aree o punti di pericolo anche all’ estremo limite della sinistra . 
Ma la minaccia fascista appare seria e grave e la trama oscura che si è andata intessendo , suscita i più inquietanti interrogativi . 
È in discussione lo Stato , la tenuta dello Stato , la sua capacità di previsione , di penetrazione , di scoperta , d’ intervento , per conseguire un successo che non può alla lunga mancare . 
In presenza di queste cose non sono ammissibili distrazioni . 
Noi abbiamo richiesto al partito socialista italiano di condividere , accanto alle significative forze laiche tradizionalmente alleate , la responsabilità del potere , una cogestione , per l’ importanza di quel partito , di per sé assai incisiva e che del resto può essere , non rovesciata , ma perfezionata . 
Abbiamo chiamato il partito socialista italiano , ed è stato il fatto politico più importante dal ‘ 60 in poi , per la nobile tradizione che esso incarna , per l’ intelligenza delle sue analisi e prospettive , per il suo legame con i lavoratori , per essere esso un autentico partito di sinistra , in linea di principio collocabile nel contesto occidentale ed europeo . 
Il che non accade per l’ altro grande partito della sinistra , quello comunista , il quale deve risolvere importanti problemi . 
Questa circostanza , insieme con altri dati politici , che non è qui necessario ripetere , non rende possibile il concorso del partito comunista nella direzione , in condizioni di piena responsabilità , della vita del Paese , ma ne fa un valido ed importante interlocutore nel suo ruolo di opposizione . 
V’ è chi dice , pur confermando la validità ed insostituibilità della politica di centro-sinistra , che bisogna adottare un nuovo modo di rapporto con il partito comunista . 
Io penso più semplicemente che bisogna avere un atteggiamento chiaro , serio e costruttivo di fronte al partito comunista , verificando con il maggiore impegno la validità delle sue proposte e delle sue critiche e riservando ad esso , nella dialettica democratica e nell’ esperienza sociale ben più ampie e profonde che non l’ azione di governo , una doverosa attenzione e conversazione . 
A coloro che immaginano rapidi e profondi mutamenti del quadro nazionale , vorrei ricordare che la politica di distensione , se sprigiona alla lunga energie destinate ad avvicinare i popoli in misura prima impensabile , a breve e medio termine presuppone , per essere continuata , una certa rigidezza , una certa delimitazione di confini , un equilibrio , d’ altronde apportatore di pace , che lascia ancora distanti le sponde che pure si vorrebbe avvicinare . 
Il riferimento ai partiti ed alla loro specifica capacità di rappresentanza sociale ( un criterio di scelta sempre implicito nella politica di centro-sinistra ) , è significativo in particolare in questo momento . 
Non è a caso che , dinanzi alla grave situazione economica e politica , abbiamo riconfermato , al di là delle polemiche , il dato essenziale relativo al Governo , abbiamo ribadito la validità della politica di centro-sinistra , abbiamo puntato al superamento della crisi , ritenendo , com’ è nostro sincero augurio , che il ministro Rumor possa e voglia affrontare , con alto senso di responsabilità e con piena consapevolezza , come dissi in Congresso , della logica propria del Governo , la difficile congiuntura . 
Una scelta di centro-sinistra con l’ attenzione rivolta ai ceti emergenti ed alla crescente richiesta di partecipazione e , d’ altra parte , con una viva dialettica democratica in Parlamento e fuori del Parlamento , risponde oggi più che mai , alle esigenze del Paese . 
Sarebbe altrimenti ben difficile dominare e guidare democraticamente la società italiana . 
È già dalla grande esplosione del 1968 , la quale ha rivelato profonde ed insoddisfatte aspirazioni di umanizzazione dei rapporti e di autentico autogoverno , che il potere si trova , e non solo in Italia , ad affrontare problemi nuovi e difficili di rappresentanza e di direzione . 
Riconosciamo che i meccanismi istituzionali ed i movimenti politici sono stati messi , chi più chi meno , in crisi . 
Non c’ è dubbio che siamo passati , con la grande svolta degli anni ‘ 70 , da una società per così dire , verticale ad una orizzontale , con potere diffuso e disperso . 
Sono venuti meno le grandi certezze e gli indirizzi rigorosamente definiti e rigorosamente fatti valere . 
La società , capace prima di sviluppi preordinati e sicuri , si sofferma ora in un’ analisi critica ed in una molteplice riflessione , assai più che in passato ; 
i poteri si condizionano e qualche volta si paralizzano reciprocamente ; 
si affermano infine poteri che , di fatto , si sono stabiliti in una società multiforme ed autonoma . 
Prima di accusare forze politiche e Governo , benché abbiano anch’ essi le loro responsabilità , di una insufficiente capacità rappresentativa e direttiva , bisogna pur tener conto di questo fatto nuovo ed importante . 
Espressione di questo modo di democrazia più profondo e difficile , sono , tra l’ altro , soprattutto mediante la creazione delle Regioni , la devoluzione di rilevanti affari , alle istanze periferiche , temperando l’ autorità dello Stato accentrato ; 
l’ emergere del sindacato , tendenzialmente unitario , come potere di fatto , organo di contrattazione , autorità salariale , propugnatore di riforme , significativo strumento di raccordo tra realtà sociale e potere politico ; 
il prevalere dei partiti ( fatto popolare continuo ) sul Parlamento ( fatto puntuale di esercizio della sovranità ) ; 
l’ esistenza di poteri obiettivi , bilancianti , anche senza formale investitura popolare , quale la Corte Costituzionale e la Magistratura . 
Questo processo è in atto , con degli strappi , delle insufficienze , degli insuccessi , dei turbamenti , ma è in atto senza contestazione . 
Il potere è dislocato , variamente dislocato , là dove la realtà lo richiede ed è naturale che sia . 
L’ intera fisionomia della vita sociale italiana ( e del resto non solo italiana ) è significativa in questo senso . 
L’ accresciuto potere dei lavoratori nella fabbrica e nel sindacato , certi modi nuovi di essere , ancora assai problematici , della pubblica amministrazione , il più rapido raggiungimento della maggiore età civile e politica , il dibattito sindacale e politico , la totale ed incondizionata libertà religiosa , l’ allargamento della scuola a tutti fino ai più alti livelli , sviluppo abnorme questo , se si guarda agli impieghi possibili , ma perfettamente comprensibile alla luce della identificazione di umanità e cultura , la nuova condizione della donna , già sperimentata ed insieme rivendicata in nuovi e più ricchi contenuti , la passionale esaltazione della libertà , l’ esigenza crescente di un’ autentica informazione , l’ umanizzazione della legislazione , della giurisdizione , della punizione , la valorizzazione delle minoranze . 
In tutto questo è il segno dei tempi . 
Così è la nostra epoca , con una vita enormemente più ricca , con grandi occasioni ed insieme con gravi problemi e rischi mortali . 
Del resto , se si vuole andare al di là della superficie , se si vuole cogliere il senso vero delle cose ( si tratta infatti di un fenomeno storico , emergente non solo dalla cultura laica , ma da quella cristiana che contempla l’ uomo , il suo valore , i suoi diritti , la sua legge di coscienza ) , ebbene , con tutte le sue lacerazioni , il referendum è stato un confuso venire alla luce di un mondo più libero e di uomini più autonomi e responsabili , responsabili di per se stessi , e non in ragione di una costrizione legale . 
Chi può negare che accanto a coloro che hanno guardato il problema in sé ( ma in qualche misura anche essi ) , accanto a coloro che hanno detto sì o no per precise e definite ragioni politiche ( ma in qualche misura anche essi ) , vi siano coloro che , al di là del pur grande problema proposto , abbiano inteso affermare proprio la dignità dell’ uomo e l’ autonomia della coscienza ? 
Mi sia consentito di dire che tra essi vi sono taluni che hanno detto di sì , in modo anticonformistico , risolvendo , con coscienza tormentata , un conflitto di due valori , di due doveri , dei quali quello soccombente è stato proposto , ma non calpestato . 
E quindi vorremmo dire che il significato più umano di questa vicenda è il reciproco rispetto tra coloro che hanno disposto diversamente la loro gerarchia dei valori , ma si sono trovati concordi nel riconoscere i diritti dell’ uomo ed i limiti ed i problemi che intaccano il potere nella nostra epoca . 
In queste condizioni i problemi d’ indirizzo sociale , che si presentano oggi estremamente più complessi , vanno risolti in modo coerente con la realtà di oggi , salvaguardando nuovi valori ed evitando arbitrarie semplificazioni . 
L’ unità dev’ essere raggiunta nella libertà e non con l’ autoritarismo o addirittura con la compressione della dittatura . 
Sia ben chiaro dunque che è questa , e non altra , la nostra battaglia e che nessuno può farsi illusioni di poter tornare ad una democrazia semplice e rigorosamente lineare . 
La libertà , così largamente intesa , è estremamente esigente ed è solo valorizzandola ed incanalandola , non annullandola , che si può risolvere in modo originale , e non secondo modelli superati ed inapplicabili , la crisi di efficienza , di volontà e di unità dello Stato democratico in Italia . 
Non credo molto , considerata l’ imponenza del fenomeno , in rimedi istituzionali , soprattutto se si pensi a riforme costituzionali , difficili da immaginare , da adottare , da calare in una realtà diversa e riluttante , a parte una sempre latente pericolosità per la tenuta e la normale evoluzione del sistema democratico . 
Entro le istituzioni esistenti si può certo puntare sul migliore uso e funzionamento dei poteri come la valorizzazione della collegialità del Governo , il pieno e giusto esercizio delle sue prerogative , la sua dialettica , ma intensa partecipazione all’ attività legislativa , un discreto e politico raccordo tra i poteri , la mediazione dei partiti , per scongiurare i ritardi dell’ attività parlamentare , nelle due Camere , la serietà , antiretorica , delle forze politiche . 
Ma soprattutto , in un sistema libero si deve fare appello all’ uomo , perché prenda coscienza della grave crisi del sistema politico e si adoperi per risanarla nei suoi aspetti più pericolosi e logoranti . 
Sollecitare e sostenere questo sforzo è , ancora una volta , compito eminente della Democrazia Cristiana ed ovviamente di un governo a vasta base popolare democratica . 
Non disperdere questi valori , ma non lasciarsi travolgere dalla forza impetuosa della vita sociale : 
questo è il punto . 
Dobbiamo riconoscere che è un punto cruciale e che il rischio è enorme . 
Si deve partire da una grande sensibilità , per dare prova di una grande responsabilità . 
Un partito che voglia guidare , non può non capire , non può non seguire , non può non farsi carico di tutto quello che è alle sorgenti della sua funzione politica , la realtà concreta degli interessi , dei valori , dei pensieri , degli ideali nella quale si muove il cittadino , come protagonista della vita politica . 
Questa è l’ autentica base , sulla quale l’ istituzione deve collocarsi , il potere dev’ essere esercitato , l’ unità dev’ essere realizzata . 
Quello che è importante è che non ci si limiti a conoscere , non si disperda , non si analizzi , non si separi , non si sia distratti di fronte alla sorte comune degli uomini , non si rinunci alla sintesi politica . 
Vi può essere un temperamento del potere , un esercizio flessibile e responsabile , ma non l’ abdicazione . 
Perché non si perda tutto nell’ inconcludenza e nel disordine , ci dev’ essere lo Stato democratico con la sua autorità , ci dev’ essere una capacità di decisione , ci dev’ essere una forza di volontà , ci dev’ essere la civile consapevolezza dell’ indissolubile nesso che stringe i diritti ed i doveri dell’ uomo , il valore intimo e profondo della libertà e quella punta di responsabilità e di disciplina , i quali , in equilibrati raccordi , fanno andare avanti la storia . 
Ebbene , cari amici , non è stato questo , sin qui , il nostro punto di vista , il nostro contrassegno , riconosciuto ed apprezzato dal popolo italiano ? 
Non è stata questa la nostra esperienza ? 
Non è stata questa la insostituibile mediazione , per la quale l’ Italia è cresciuta , in una continuità di fondo , in un contesto democratico e libero , che non sappiamo se sarebbe stato altrimenti assicurato , al di là della buona volontà degli uomini ? 
E non sappiamo che cosa possa toccare al Paese , nell’ avvenire che ci sta davanti , senza la nostra presenza , la nostra caratterizzazione ideale , il nostro impegno , la nostra forza , la nostra spinta unitaria . 
Perciò vogliamo rimanere al nostro posto dopo quello che è avvenuto , proprio per quello che di nuovo è avvenuto e continua ad avvenire . 
Di fronte ai cittadini , per evitare la dissoluzione , dobbiamo avere la consapevolezza , la capacità persuasiva , la fermezza dei giorni difficili della nostra storia . 
Dobbiamo nettamente contestare le spinte corporative che si esercitano nelle pieghe di una società lasciata a se stessa , le posizioni dissocianti ed antiunitarie di persone e di gruppo , le aree , a vari livelli , di assenza , d’ inerzia e di indifferenza sociale . 
Neppure una democrazia consolidata , ed ancor meno una nuova e fragile , riesce a resistere alla forza dirompente di buone intenzioni e di massimalistici disegni . 
Tutti devono sapere , alla luce della nostra esperienza , che siamo qui per tener duro e garantire , ma conoscendo e volendo intensamente quello che ci aspetta , in termini di esperienza morale , di dignità delle persone , di eguaglianza , di potere , di sviluppo civile , al di là della stretta che oggi ci prende , ma che dobbiamo e possiamo superare , per un più alto livello di vita democratica . 
[ Dichiarazioni all’ arrivo a Mosca ] 
« Sono lieto di registrare in questo momento l’ ottimo andamento dei rapporti tra l’ Unione Sovietica e l’ Italia . 
I rapporti sono eccellenti in ogni campo e sono in continua e positiva evoluzione . 
La mia visita segue di qualche mese quella che il ministro Gromyko ha fatto l’ onore di svolgere in Italia , e questo dimostra che noi ci consultiamo frequentemente , non soltanto a livello di ministri , ma anche al livello di alti funzionari dei nostri ministeri e , si può dire , tutti i temi sono considerati tali da giustificare questa reciproca informazione e consultazione . 
Io penso che i rapporti tra i nostri due paesi sono destinati a intensificarsi ulteriormente , nel clima di distensione che fortunatamente si registra in Europa con riguardo alle varie iniziative di carattere multilaterale tendenti a stabilire su basi più sicure la pace . 
Quindi vi è un incontro fra i nostri due governi più frequente , più agevole , più fecondo di risultati . 
Abbiamo poi un’ ottima collaborazione in campo economico , un’ ottima collaborazione in campo tecnico e culturale , quindi ho speranza che l’ avvenire veda uno sviluppo sempre maggiore dei nostri rapporti e penso che anche questa visita sarà utile a questo fine » . 
[ Al termine del viaggio in Unione Sovietica ] 
Moro ha sottolineato che il viaggio si è svolto in un clima amichevole e costruttivo . 
« Abbiamo parlato − ha detto − in piena libertà , come si conviene tra paesi amici , ai quali la diversità ideologica e politica non è di ostacolo » . 
L’ Unione sovietica ha riconfermato la sua politica economica nei nostri confronti , mostrando comprensione per le attuali difficoltà congiunturali italiane ; 
ha riconosciuto la funzione insostituibile dell’ Italia come elemento di equilibrio nel Mediterraneo e come fattore della distensione in Europa . 
Sotto il profilo economico , è noto che l’ Italia guarda con particolare interesse ai mercati dell’ est europeo , fornitore di materie prime ( gas , petrolio , carbone ) e importatore di tecnologie . 
Il solo complesso di Togliattigrad per esempio , ha cointeressato 180 aziende italiane tra grandi e piccole . 
Occorre quindi mantenere aperto questo mercato e anzi allargarlo sempre più , superando la concorrenza di nazioni , come Stati uniti , Germania occidentale e Francia : 
noi siamo stati i primi − ha ricordato Moro − poi sono arrivati altri , indubbiamente più forti e più agguerriti . 
Ma noi abbiamo aperto la strada e su questa strada dobbiamo continuare . 
D’ altra parte , un sempre più stretto interscambio economico e commerciale con l’ Italia , risponde a una precisa volontà politica del governo sovietico . 
È una condizione indubbiamente favorevole , che deve essere completamente sfruttata , sia per il superamento delle difficoltà attuali , sia , a più lungo raggio , per lo sviluppo dell’ economia nazionale . 
Sotto il profilo politico , l’ Unione sovietica ha riconfermato il suo vivo interesse per la conferenza sulla sicurezza europea , e Breznev ha ricordato che l’ Italia fu tra i primi paesi a chiederla . 
C’ è una continuità , nella nostra azione politica e diplomatica , cui si attribuisce , a Mosca , particolare rilievo , perché considerata preziosa per le sorti del processo di distensione internazionale . 
È comunque evidente che la distensione , per essere realmente tale , non può interessare esclusivamente le super-potenze : 
l’ Italia ha ricordato in questa occasione che ciascun paese deve poter portare il suo costruttivo contributo alla causa della pace . 
Ogni grande negoziato internazionale − e quello di Ginevra è indubbiamente uno dei più importanti del nostro secolo − parte da ispirazioni diverse , per giungere , attraverso fasi successive , ad un accordo realistico e che può essere agevolmente accettato da tutte le parti in causa . 
Pertanto , talune impazienze sovietiche − espresse anche ieri dalla « Pravda » − circa una rapida soluzione dei lavori , non vengono completamente condivise dal nostro governo : 
Roma osserva lucidamente che , prima di passare alla fase politica , occorre compiere ulteriori passi per avvicinare le posizioni di partenza . 
È indiscutibile infatti che l’ Europa non può affrontare il rischio di un fallimento , o anche di un successo soltanto di vertici , se non vuole inquinare , in maniera forse irreparabile , l’ intero processo di distensione . 
Si deve essere convinti dell’ importanza del negoziato di Ginevra − dice in sostanza il nostro governo − perché solo allora ci si potrà impegnare a fondo per risolvere i numerosi ostacoli tra cui il problema della libera circolazione delle idee e degli uomini sul quale , fino a questo momento , la conferenza si è incagliata . 
Anche su questo problema , comunque , ci è sembrato si possa essere cautamente ottimisti . 
Non si pretende che l’ Urss cambi il suo sistema politico per codificare una liberalizzazione che avrebbe , all’ interno della società comunista , lo stesso effetto traumatico di una rivoluzione ; 
ma non è azzardato prevedere che l’ Urss accetterà , sia pure gradualmente , di intensificare i contatti culturali e personali con paesi di diversa matrice ideologica . 
Il processo è indubbiamente lungo , ma essenziale , sia per la causa della pace in Europa e nel mondo , sia per la stessa sopravvivenza del regime sovietico , costretto , dalla logica dei fatti , a rivedere le proprie strutture e a reinterpretare il proprio modello di sviluppo sociale . 
Moro ha inoltre ricordato a Breznev che , sia sul piano economico che su quello politico , la comunità europea esiste e costituisce ormai un interlocutore obbligato . 
[ La collaborazione con i paesi latinoamericani ] 
« Come Ella sa , l’ Italia sta svolgendo da anni una azione di punta , in seno alla comunità economica europea , a favore dei paesi dell’ America Latina . 
Se i risultati di essa non sono ancora commisurati alle nostre aspettative , ciò dipende in gran parte dal fatto che la Comunità europea , la quale pure ha già compiuto passi importanti sulla via dell’ integrazione economica e politica , non è ancora dotata di tutti gli strumenti indispensabili per raggiungere gli obiettivi che ci prefiggiamo . 
Ma non è affatto da trascurare il quadro politico che è stato possibile definire già oggi e che , da un lato , prevede una procedura che potrà essere ulteriormente migliorata , di consultazioni periodiche e sistematiche , e dall’ altro , consente un positivo moltiplicarsi di accordi fra la Comunità economica europea ed i paesi latinoamericani . 
Noi crediamo che si possa in tal modo contribuire anche alla realizzazione di quelle finalità generali di benessere e di progresso sociale , che gli stati del continente latino-americano auspicano in aderenza agli ideali di giustizia e di sviluppo dei rapporti di collaborazione fra il terzo mondo e gli altri paesi » . 
[ In ricordo di Palmiro Togliatti ] 
UN VIVO RICORDO dell’ onorevole Togliatti è legato , per me , all’ attività che ebbi a svolgere − giovane deputato − alla Costituente : 
dapprima nella Sottocommissione per i rapporti civili e politici , poi nel Comitato di coordinamento dei 18 ed infine in Assemblea . 
Ebbi così , per più di un anno e mezzo , occasione di frequente incontro e di amichevole cooperazione , oltre che con altri eminenti colleghi , con l’ onorevole Togliatti . 
I temi in discussione erano assai delicati e rendevano necessario un continuo confronto . 
Ebbene , fu questo un confronto rispettoso , stimolante e creativo ed in modo particolare per quanto riguarda l’ onorevole Togliatti , e io sia nel periodo nel quale la DC era al governo insieme con i comunisti , sia successivamente . 
Mi fu dato in tal modo di apprezzare la finezza intellettuale , la signorilità del tratto , la comprensione per le altrui impostazioni e lo spirito costruttivo che caratterizzavano l’ illustre parlamentare . 
Spesso , pur partendo da posizioni diverse e lontane , ci si trovò ad approvare le stesse norme , quelle che , con il consenso quasi unanime dell’ Assemblea costituente , ancor oggi stanno a base della Repubblica italiana . 
Presidente del gruppo dc alla Camera a partire dal 1953 , mi trovai ancora di fronte a lui in una situazione assai più difficile e tesa e nella quale la dialettica non riguardava più temi di carattere generale , ma concrete posizioni politiche . 
Anche , però , in queste circostanze e specie nel corso dei grandi dibattiti che ebbero luogo allora in Parlamento , rilevai , insieme ad acute intuizioni , la posizione sempre rispettosa dell’ on. Togliatti . 
Spesso parlammo l’ uno dopo l’ altro , in cortese polemica , ciascuno svolgendo il proprio compito con grande serenità . 
La personalità dell’ on. Togliatti mi è apparsa e mi appare perciò di notevolissima levatura . 
Gli ho spesso reso doveroso omaggio come leale avversario e lo ricordo , in questo anniversario della morte , con rispetto e rimpianto . 
[ Intervista a « Il nostro tempo » ] 
A . 
Crisi di Cipro . 
Qual è la soluzione italiana , considerando anche la collocazione all’ interno della NATO e la recente presa di posizione di Nenni ? 
M . 
Un’ ampia nota sul conflitto per Cipro e sulla posizione della Grecia di fronte alla Nato è stata diramata dal Ministero degli Esteri e ad essa rinvio . 
Benché si riscontrino in questo momento grandi difficoltà , io penso che il negoziato debba riprendere ed approdare ad un risultato equo . 
L’ Italia segue con grande attenzione gli avvenimenti . 
A . 
E circa la tesi , avanzata da qualche parte , della spartizione dell’ isola ? 
M . 
Mi pare che la spartizione non sia richiesta da nessuna parte . 
Si avanza l’ ipotesi di uno Stato federale . 
Naturalmente la struttura cantonale può essere diversamente conformata . 
A . 
Con Governo centrale ? 
M . 
Il Governo centrale è , in ogni caso , previsto ; 
naturalmente il vincolo tra le Comunità può essere più o meno stretto e le forme di autonomia possono essere più o meno grandi . 
Ora il conflitto è ancora in fase acuta , poiché si tratta di contrasti di popolazioni conviventi e mescolate fra loro . 
Spero che , dopo questo momento particolare , si possa stabilire un contatto . 
Noi stiamo lavorando in questo senso . 
È difficile . 
A . 
Parliamo della Democrazia Cristiana , della sua organizzazione interna di partito , della funzione dei gruppi o delle correnti . 
M . 
Ritengo che i gruppi , all’ interno della Democrazia Cristiana abbiano una funzione solo come strumento associativo per approfondire e portare avanti la linea politica . 
Se si tratta di organizzazione , posso dire che il mio piccolo gruppo è talmente poco organizzato che ha il minimo dei voti . 
A . 
Il suo gruppo , mi diceva all’ inizio dell’ anno , vorrebbe porsi dialetticamente all’ interno della Democrazia Cristiana con funzione di stimolo per la realizzazione di quegli ideali che sono stati alla base del sorgere della Democrazia Cristiana . 
M . 
Lo penso ancora . 
Lavoriamo in mezzo agli altri e con gli altri nella unità della Democrazia Cristiana . 
Del resto non pensiamo di avere l’ esclusiva di questa funzione di stimolo al dibattito ed anche , nella misura del possibile , all’ intesa costruttiva . 
C’ è nella Democrazia Cristiana volontà di riflessione e di rinnovamento . 
Spero che in avvenire la situazione non si appesantisca e ci sia comprensione tra i democratici cristiani in presenza dei grandi problemi che dobbiamo fronteggiare . 
A . 
Baget Bozzo nel libro Il partito cristiano al potere [ scrive ] 
: 
« la Democrazia Cristiana è stata obbligata dalla politica delle alleanze ( prima il neo-centrismo , poi il centro-sinistra ) a depubblicizzare la sua natura di partito cristiano , a velare la propria identità politica ... è oggi diventata il partito della mediazione pura senza alcun riferimento teologico » . 
Giudizi troppo duri , troppo pesanti ? 
M . 
A parte il libro di Baget Bozzo , che non ho ancora terminato di leggere e che merita una valutazione adeguata all’ intelligenza ed all’ impegno del suo autore , non è facile identificare che cosa significhi un’ ispirazione cristiana in sede politica specie in un momento aspro e complesso come quello presente . 
Personalmente , come ho detto in Consiglio Nazionale , credo che la Democrazia Cristiana debba conservare , nel prendere consapevolezza della nuova realtà e degli orientamenti dell’ opinione pubblica , una sua ispirazione cristiana , anche se essa oggi sia da esprimere in maniera più discreta che non in passato . 
Il partito , quindi , può oggi in minor misura essere sostenitore di un rigido trasferimento di idealità cristiane nelle strutture sociali e deve tener conto degli altri partiti e degli orientamenti di fondo della collettività nazionale . 
C’ è ancora spazio , però , per una caratterizzazione cristiana del partito in forme che certo devono essere immaginate e sperimentate e verificate in contatto con l’ elettorato . 
A . 
L’ on. Flaminio Piccoli in un articolo per il « Corriere della Sera » scrive fra l’ altro : 
« Dalla riflessione , che abbiamo programmato per i mesi della ripresa , aspettiamo conferma ed innovazioni , adeguamenti di schemi e nuove strutture , soprattutto una più agevole canalizzazione di rapporti con l’ elettorato , con i giovani , con i ceti medi ed operai , con la cultura , con le forze e le espressioni amministrative locali » . 
È un programma piuttosto vasto ed impegnativo , non le sembra ? 
M . 
Tutti siamo convinti che c’ è qualcosa di nuovo , al quale bisogna adeguarsi pur nella continuità del nostro impegno . 
La forma nella quale , però , in concreto , questo nuovo modo di vedere la nostra società si deve attuare , non è stata definita . 
Non c’ è da stupirsene , tenuto conto della difficoltà della situazione . 
Il Consiglio Nazionale della Democrazia Cristiana ha indicato esigenze , che sono state largamente condivise , ma non è ancora passato sul terreno delle scelte operative . 
Questo è compito di tutti noi e ad esso dobbiamo applicarci . 
A . 
I famosi Centri di formazione permanente per dipendenti ed attivisti di partito di cui lei è stato un iniziatore ed un tenace sostenitore che fine hanno fatto ? 
M . 
Io ci ho lavorato con convinzione e credo che essi abbiano dato buoni risultati , anche se sono finiti per ragioni che non conosco . 
L’ onorevole Fanfani ha però annunciato che , proprio nella sede dove quei corsi si svolgevano , sarà creato un centro di studio a livello più alto . 
Può quindi darsi che riprendano in una forma diversa . 
Mi pare sia una cosa utile e da perseguire . 
Ma non è tutto , naturalmente . 
A . 
Forse , ora si sente maggiormente l’ esigenza di questi centri di formazione , tenendo presente il venir meno dei canali e fonti tradizionali del recente passato e cioè : 
Azione cattolica , ACLI , FUCI , etc. 
M . 
Certo . 
Ma non si provvede a colmare il vuoto solo con i nostri corsi . 
Mi auguro che , in forme nuove , un apporto culturale e di formazione , possa essere dato , se non più dall’ Azione Cattolica in senso tradizionale , dal complesso del mondo cattolico , che ha ancora fortunatamente una sua vitalità . 
Naturalmente , nella misura in cui esso riesca a ritrovarsi in una Democrazia Cristiana che sia capace di attrarne almeno l’ attenzione e da giustificare la sua presenza nella vita nazionale . 
A . 
L’ epoca di Papa Giovanni , di Kruscev , di Kennedy sembrava aver raggiunto un certo suo equilibrio . 
In che senso ora questo equilibrio è venuto meno ? 
M . 
È venuto meno nella forma di novità e di calore che ebbe allora . 
Mi pare , però , che quello che è stato fatto in quel momento , la svolta che è stata realizzata , non è , per fortuna , finito . 
Non si tratta di un’ esperienza chiusa . 
A . 
Fino a che punto si è ora alla ricerca di un nuovo equilibrio ancorato a quelli che sono i grandi ideali dell’ umanità , della pace , della giustizia , della solidarietà ? 
M . 
C’ è un processo in corso , che si svolge con difficoltà , in modo tortuoso , talvolta con degli arretramenti . 
Ma c’ è . 
A . 
In questo decennio c’ è stato un forte arretramento ? 
M . 
Non mi pare . 
È un processo che ha dei momenti di sosta , delle contraddizioni . 
Ma esso è in svolgimento . 
Ed i giovani anche oggi pur in varie posizioni sono sensibili ai problemi della libertà , della giustizia e della pace che li toccano in modo decisivo . 
Il mondo è oggi più capace di comprensione , malgrado episodi drammatici , che non fosse prima . 
La svolta è in atto e coloro che hanno cominciato , hanno appunto il merito storico di avere intravisto nuove prospettive , vitali per l’ umanità . 
A . 
E i giovani democratici cristiani ? 
M . 
Credo che siano , malgrado tutto , in questa corrente . 
A . 
Rispecchiano , secondo lei , la situazione generale dei giovani ? 
M . 
Le ansie dell’ umanità trovano sempre espressione , anche se talvolta in modo disordinato . 
Si tratta di dare un punto di riferimento sicuro . 
A . 
Passiamo all’ economia che è il problema principale in questi tempi soprattutto per la piccola e la media industria . 
M . 
Si tratta di soddisfare due esigenze diverse : 
una è di ridurre i consumi ed i grandi deficit della bilancia dei pagamenti e della finanza pubblica ; 
l’ altra è di ritrarre da questa stretta possibilità nuove che consentano una migliore erogazione del credito evitando pericolose tensioni sul piano sociale ed anche su quello economico . 
Questo è un dosaggio estremamente delicato e che deve essere fatto da coloro che hanno in mano le regole della gestione economica del Paese . 
A . 
All’ inizio dell’ anno , mi diceva che per ristabilire un nuovo equilibrio economico ci sarebbero voluti almeno dieci anni . 
Dopo l’ esperienza di questi otto mesi è mutato il suo giudizio ? 
M . 
È confermato dai fatti . 
Si tratta di ritrovare un equilibrio economico , sociale e politico . 
Non ci si può limitare a dire con freddezza che uomini e gruppi sono responsabili , chi ha rotto la normalità . 
Sentire le esigenze sociali e politiche delle persone , questo è il nostro compito . 
Naturalmente si può sbagliare e ci si deve correggere . 
Ma bisogna pure essere consapevoli del fatto che il Paese cresce . 
A . 
Viviamo in una Comunità . 
M . 
Questo ci deve rendere molto sensibili . 
Siamo in qualche misura , fragili ; 
viviamo in una Comunità nel suo insieme , più sviluppata di noi . 
Ma dobbiamo capire che , quando si cresce , l’ equilibrio preesistente può essere in discussione . 
Ed allora bisogna ritrovarlo , naturalmente con fatica e sacrifici . 
L’ importante è ritrovarlo anche in un tempo lungo . 
Speriamo comunque che sia il più rapidamente possibile . 
Ritrovare l’ equilibrio però ad un livello più alto . 
A . 
C’ è una situazione piuttosto confusa per uscire dalla quale si parla anche di modificazioni del quadro politico . 
Lei , che ne pensa ? 
M . 
Bisogna tener conto tanto degli squilibri , della confusione , delle difficoltà , dei conflitti , ma anche di tutta una realtà sociale nella quale si assolve puntualmente il proprio compito . 
Dobbiamo dunque guardare non soltanto ai guasti ed alle carenze ma anche agli elementi positivi , alle assunzioni di responsabilità ai vari livelli della vita sociale . 
In questo senso troviamo motivo di conforto nel constatare che tanti lavorano , lavorano accanitamente e fanno tutto il loro dovere . 
Ma dobbiamo lavorare di più tutti , veramente tutti . 
Il Paese va verso forme più alte di democrazia politica e sociale . 
Quella che veramente preoccupa è l’ esistenza di minoranze misteriose e faziose , che rompono il gioco democratico con la violenza . 
Cerchiamo di riuscire a dominarle con le opportune iniziative e con uno stato d’ animo popolare , nel quale si esprime la volontà di difendere e consolidare la democrazia . 
Per quanto riguarda i partiti , ho detto in Consiglio Nazionale , e lo ripeto ora , che considero non esaurito il compito della coalizione di centro-sinistra . 
È tuttora una politica senza alternative . 
Circa il Partito comunista , il rapporto con esso è un rapporto assai ricco , di dialettica parlamentare e politica quale si addice ad un grande partito di opposizione , senza confusione però tra i ruoli propri della maggioranza e della minoranza . 
A . 
La funzione della sinistra . 
Qual è il suo ruolo all’ interno della Democrazia Cristiana ? 
M . 
Le sinistre nel partito hanno il compito di esprimere le posizioni più sensibili alle esigenze dei lavoratori e dei giovani nel processo di sviluppo democratico . 
Ciò non vuol dire che queste esigenze siano sentite solo dalla sinistra ; 
se fosse così , il partito non riuscirebbe ad assolvere la sua funzione . 
Esse hanno dunque un lavoro particolarmente delicato da svolgere , in un momento di travaglio come questo ; 
però sempre inserita nel partito , nelle forme possibili , come parte significativa della Democrazia Cristiana . 
[ Ai quadri dirigenti della Dc di Padova ] 
Cari amici , io ringrazio molto l’ amico Gui che mi ha a nome vostro così cortesemente invitato ad essere qui ed ha insistito con così affettuoso calore che mi ha indotto a dire di sì , malgrado questo impegno si inserisca in alcune giornate già difficili ed impegnate . 
Avrei preferito , ho detto a Gui , di venire a Padova una volta più distesamente , ma egli ha voluto che io fossi qui , quindi ho obbedito vero , e ringrazio Gui perché certamente , se egli ha così insistito , lo ha fatto anche interpretando il vostro sentimento . 
Ringrazio il segretario provinciale della accoglienza , [ delle ] 
parole così gentili e anche della facilitazione che mi ha dato riassumendo in modo così efficace l’ andamento dei vostri lavori . 
Ho detto da ieri che ero piuttosto preoccupato di dovere parlare dinnanzi a voi in considerazione della vostra attesa , della quale , del resto , il segretario provinciale si è fatto eco ed è molto difficile parlare in questo momento di una realtà politica così complessa , difficile , qual è quella di fronte alla quale noi ci troviamo . 
Ho avuto preoccupazione anche perché ho sentito una particolare richiesta di parlare con ottimismo , di parlare con fiducia e speranza della democrazia cristiana affinché questo convegno non si risolva in una serie di pur doverose autocritiche ma sia anche l’ espressione , come ha detto anche il segretario provinciale , della capacità e della volontà della democrazia cristiana di affrontare come protagonista questo momento di storia nazionale per quanto esso sia certamente irto di difficoltà quali senza dubbio a mio parere non abbiamo fin qui mai riscontrato della nostra azione in questi più che 25 anni di storia nazionale . 
E tuttavia io credo che un motivo di ottimismo senza alcuna forzatura ci sia , ed è ottimismo che deriva proprio dalla nostra attesa , proprio dalla vostra richiesta di incoraggiamento , proprio dal fatto che come il segretario provinciale ha detto , persone come voi si sono riunite in questi giorni , ovviamente avendo fiducia nel partito , per esaminare anche criticamente la situazione , ma convinti che a noi tocchi di fare qualche cosa di importante che sia al livello della difficoltà della situazione presente . 
Quindi c’ è una democrazia cristiana viva che non ha abdicato , anche se ricerca con sofferenza e con qualche preoccupazione il modo della sua presenza in questo momento della vita nazionale . 
Vorrei aggiungere un altro motivo di ottimismo che io vedo , ottimismo , quindi , che non è nelle cose ma è in noi , non è ottimismo su una evoluzione facile della situazione , ma sulla nostra capacità di affrontarla ed è un motivo di ottimismo il fatto che siamo qui riuniti tutti i democratici-cristiani , che questa nostra presa di coscienza del momento e delle sue deficienze è fatto nel segno della unità del partito , è fatto nel segno di una comune assunzione di responsabilità . 
E questo mi pare importante , proprio come espressione della consapevolezza che la democrazia cristiana ha della difficoltà della situazione , della necessità di raccogliere senza dispersione tutte le forze perché esse siano in condizioni di fare assolvere al partito il suo compito storico ; 
e dico queste cose , non pensando , non pretendendo di semplificare , di schematizzare la realtà complessa della democrazia cristiana , che è espressione della vastità e complessità del nostro elettorato e anche condizione del nostro successo fin qui , della nostra capacità di armonizzare in misura così rilevante la società italiana . 
Non quindi considero l’ unità qualche cosa di piatto , di indifferenziato che riduca la dimensione della democrazia cristiana . 
La considero come un punto di arrivo necessario dopo il dibattito , è nello spirito che si conclude nel dibattito [ sic ] 
, come si conclude in questo momento con una manifestazione di unità , una unità che ci faccia forti . 
Quindi rimane per me l’ esigenza di trovare occasioni appropriate di riflessione tra noi , quindi vi è un momento nel quale ci distinguiamo , ciascuno trova il proprio spazio di riflessione . 
Ma questo è soltanto un momento e perciò è una ricchezza ; 
potrebbe diventare invece una ragione di dispersione se da questa esperienza , da questo incontro di riflessione fatto su basi di maggiore omogeneità , di migliore intesa non si passasse poi al momento della presentazione unitaria della democrazia cristiana e vorrei in questo spirito ricordare anche alcune cose che sono avvenute a partire dall’ ultimo congresso nazionale , che si è concluso con una manifestazione di unità . 
Ancora una volta non una unità nascente dal nulla , nascente dall’ indifferenziata , da un’ unità , di una intesa atta a convogliare forze diverse nel quadro generale della democrazia cristiana verso un obiettivo unitario , che era in quel momento di uscire da una esperienza che avevamo in tanti considerato una pericolosa tentazione per la democrazia cristiana . 
Per rientrare nell’ ambito di una complessa e ricca e viva e difficile coalizione di governo e di fronte alla prova che ci attendeva , che abbiamo poi visto essere una prova difficile , abbiamo ritenuto di concludere il congresso nella definizione di una piattaforma comune e con l’ impegno di riversare in questa direzione tutte le nostre forze , per far fronte a necessità e difficoltà tutte particolari del nostro paese : 
quindi una intesa limpida , segno di responsabilità , segno di attaccamento al partito , senza contro-partiti , perché non ha avuto contro-partiti . 
Abbiamo avuto una esperienza faticosa perché la ricostituzione e la vita quotidiana della coalizione di centro-sinistra non sono state facili , perché il paese è stato ripreso dalla coalizione già in condizioni di disorientamento , di incertezza . 
Io credo che questa intesa tra noi ha permesso di andare avanti in circostanze difficili e che prima di rimettere in discussione questa intesa tra noi , fatta per senso di responsabilità , per attaccamento al partito , bisogna potere dimostrare che la situazione è più facile e che essa possa meglio essere affrontata in una struttura diversa e più articolata . 
Io non sono convito che la situazione sia più agevole , non sono convinto che avremmo strumenti più adatti in una diversa articolazione del partito ; 
con ciò non voglio dire che non si debba discutere tra noi e posso anche ritenere che non si sia abbastanza discusso pur nel quadro unitario del partito nel corso di questo anno , ma nella sostanza trovo che la situazione oggi non è diversa , non è più facile non è meno esigente di quanto essa fosse nel momento nel quale abbiamo deciso di presentare in una forma nuova e più impegnata la democrazia cristiana di fronte agli altri partiti e di fronte al paese . 
Per avere una giustificazione di un cambiamento dovrei essere convinto che vi è in questo momento una alternativa alla unità ed alla completezza della democrazia cristiana , alla completezza nel senso che appare necessario utilizzare visibilmente , utilizzare ed impegnare le forze molteplici che nel partito esprimono posizioni , stati d’ animo , armonie con questo o quel momento o settore della nostra società e unità nel senso che , in questa comune presenza e valorizzazione , è utile e importante presentarsi insieme . 
Non vale la sensazione che si possa contare su un’ assenza , un cedimento , un’ incertezza , un arretramento di qualche settore della democrazia cristiana , quando nostro compito è di coprire tutta intera la realtà sociale e politica del paese con la forza ed autorevole rappresentanza del partito , prima condizione del nostro successo , prima ragione , primo fondamento dell’ ottimismo che voi domandate . 
Questo ottimismo deve essere soprattutto in noi , nel sapere che siamo tutti importanti e che nella nostra comune presenza siamo in grado di dare una risposta efficace quale il paese attende da noi . 
Io so che voi avete parlato , mi è stato detto , avete parlato del collegamento che il partito deve avere con la realtà sociale ; 
ma certamente , quando io dico il partito sia tutto schierato , soprattutto nella difficoltà della situazione , sia tutto impegnato in ogni settore , ecco , immagino un partito collegato profondamente alla società italiana , agli stati d’ animo , ai problemi , alle esigenze della società italiana . 
Effettivamente forse non è stato così pieno questo impegno , questa presenza , questa aderenza nella democrazia cristiana che copra veramente con se stessa l’ intera società ; 
questo non è stato in misura adeguata , fin qui . 
E so che vi siete detti , ed io non posso che dirvi che avete ragione , vi siete detti che bisogna uscire dall’ isolamento , dall’ indifferenza , dal complesso di inferiorità per essere presente in qualsiasi aspetto … … . 
della democrazia nella vita sociale . 
So bene quante difficoltà ci sono per stabilire questo rapporto e so bene che vi sono , accanto alle diffidenze antiche , diffidenze nuove , accanto alle difficoltà già sperimentate in passato , difficoltà nuove da parte nostra di sentirci , come democratici cristiani , cittadini di pieno diritto in qualsiasi campo , sia quello della cultura , sia quello del lavoro , sia quello dei giovani . 
Lo so che vi sono delle difficoltà e lo so che vi sono anche delle deficienze soffocanti del partito , quando i nostri amici per anni – e del resto noi ne abbiamo fatto esperienza – ci fanno rilevare quanti momenti di crisi emergente ha dovuto affrontare la democrazia cristiana , soprattutto in questi ultimi anni ; 
crisi , dico , a vari livelli e non intendo crisi solo nel senso delle crisi di governo , intendo crisi in senso più largo , cioè quanta attenzione ha dovuto essere rivolta più all’ emergenza che non al fondo delle cose , quante volte ci si è dovuti occupare di quello che c’ è al di sopra della superficie e si è dovuto in qualche modo dimenticare quello che è sotto , se di gran lunga più importante e più ricco e con una più complessa dimensione , questa è la verità . 
Quando pensiamo al partito che opera su organi dirigenti , lo sentiamo , lo vediamo troppo spesso impegnato per cose ineluttabili e mi domando se non dovremmo studiare il modo , non dirò di sdoppiare il partito , ma certamente di avere due compiti diversi e convergenti ovviamente nella democrazia cristiana : 
il compito istituzionale di essere presenti nella realtà amministrativa e politica e parlamentare con le decisioni appropriate , con gli interventi giusti e senza distrazione ; 
per un altro verso e con un impegno magari di persone diverse , essere dentro le cose , essere dentro le cose che stanno in profondità , non perdere il contatto con le radici della vita sociale , con le ragioni di fondo dei problemi della vita sociale , che a un certo momento diventeranno ragioni di crisi , che dovranno essere fronteggiati dal partito . 
Ecco , mi domando se non potremmo studiare un modo di non impacciare in forza del pur necessario intervento del partito a livello istituzionale , la sua opera paziente , sapiente , attenta di raccolta dei dati sociali . 
Mi domando se non potremmo distinguere questi due aspetti : 
il partito istituzionale che provvede alla presenza esterna e marcata della democrazia cristiana e ne esprime la volontà in dialettica con gli altri partiti ; 
e , accanto a questo partito istituzionale , un partito vivente nella profondità delle cose in continuo scambio di interessi , di attenzioni , di valutazioni , di opinioni della realtà sociale del nostro tempo , cosa tanto più necessaria in quanto mancano oggi raccordi autonomi ma efficaci dei quali si era in passato usufruito . 
Ogni tempo ha le sue possibilità , ogni tempo ha i suoi problemi e quindi non discuto di quello che era il passato , del suo significato , né discuto del fatto che oggi questo modo di contatto non c’ è , che questo impegna sempre più la democrazia cristiana ad essere un partito non di decisioni puntuali , che ci devono pur essere , ma un partito vivente in modo proprio nella realtà sociale , nella realtà morale del paese . 
Credo che sia stato comune il sentimento di qualche cosa di nuovo , di profondamente nuovo che è nella realtà e che pone esigenze di novità alla democrazia cristiana , quale condizione per la sua sopravvivenza , per la sua rinnovata , appunto , rinnovata funzione nella vita nazionale . 
È soprattutto da alcuni anni che noi parliamo in termini di novità , di novità che ci punge , che ci sollecita , che ci impegna , che ci forza ad un continuo mutamento e adeguamento . 
Abbiamo sempre avuto il senso della novità ; 
vi sono momenti nei quali la novità appare in maniera più semplice , meno angosciosa , meno imperativa e ci sono momenti nei quali essa si presenta proprio in modo angoscioso , urgente , come un ultimatum che venga dalle cose , e questo è un momento di ultimatum che ci viene dalle cose . 
Ma voglio rivendicare in questo momento tutto il nuovo che abbiamo vissuto , tutto il mutamento che abbiamo prodotto in noi e nel paese nel corso di tutta la nostra storia . 
Ho sempre pensato che proprio questa capacità di rinnovarsi , di capire , di penetrare nelle cose abbia consentito alla democrazia cristiana di restare per ben 25 anni e più il partito centrale , dominante della vita del paese . 
Quindi , dico , la novità ricercata giorno per giorno in noi , nella nostra cultura , perché non siamo stati dogmatici , abbiamo sopravvissuto al mutare evidentissimo della vita nazionale , ma non c’ è dubbio che questa novità si sente di più in questo momento . 
Ma appunto questo carattere urgente e pressante , ultimativo di cui dicevamo lo sentono i giovani . 
Io ho un grande rispetto per questa loro richiesta , che è fatta di amore per la democrazia cristiana , questa richiesta fatta soprattutto alla vigilia di un evento che è destinato a portare mutamenti profondi nella rappresentanza politica italiana , anche se dobbiamo sperare che noi possiamo dominare questa situazione , per il cambiamento della maggiore età e quindi una anticipata fresca esigente presenza dei giovani nella vita nazionale . 
Ricordiamoci di questo che sta per avvenire , certamente fatto estremamente importante che noi tutti dobbiamo tenere [ in ] 
conto , quindi questo è un momento particolare . 
Possiamo pur dire che sono alcuni anni che la richiesta di novità è più imperiosa nel partito , dal 68 in poi . 
Perché il 68 effettivamente è un anno in cui le cose sono diventate diverse o è diventato più chiaro quel tanto di diverso che nelle cose era andato maturando , soprattutto a livello giovanile ; 
ma poi questa è l’ espressione emblematica più importante di un mutamento generale nei rapporti sociali ; 
e io non è che mi possa in questo momento soffermare a indicare ancora una volta le caratteristiche di novità , che si riassumono nella più spiccata autonomia delle persone e dei gruppi nella vita sociale , quindi in una messa in crisi di torbidi rapporti di rappresentanza politica nel quadro di un generale riscatto della società nazionale e della società internazionale . 
Queste cose si sono accumulate nel corso di questi anni e hanno posto al partito angosciosi interrogativi , ai quali si è cercato di rispondere sovente con frammentarietà , qualche volta scambiando per risposta a tutto il nuovo che emerge , una certa maniera concessiva e abdicatoria di intendere la ideologia e il ruolo della democrazia cristiana , cioè una risposta un po’ superficiale ad una situazione pressante , ma che chiede alla democrazia cristiana un adeguamento non passivo , ma un adeguamento consapevole e coerente con la natura e la funzione della democrazia cristiana . 
Questo momento di novità è diventato evidentissimo nella vicenda del referendum , che può essere considerato , mi pare , come lo spartiacque della storia della democrazia cristiana : 
prima del referendum una fase politica , nella quale sono , mano a mano più intensamente negli ultimi anni , maggiorati dati di novità , mutamenti profondi nella coscienza , nel costume , nella opinione pubblica ; 
dopo il referendum tutto questo è diventato chiaro , è diventato veramente decisivo , perché qui non mi sostituirò alla analisi che è stata fatta dall’ amico Elia , credo per la sua incomparabile competenza e sensibilità , e del resto in qualche misura rinvio alle cose che ho avuto occasione di dire su questo tema all’ ultimo consiglio nazionale : 
un lungo discorso è stato stampato e credo che voi lo avrete o se non l’ avete avuto . 
Ecco , dopo il referendum , ecco , noi direi raccogliamo il mutamento intervenuto constatando alcuni dati nuovi della nostra società , constatando una minore incidenza nella opinione pubblica italiana , di alcune posizioni , di alcuni valori , di alcuni principi che noi abbiamo difeso per tanti anni , sapendo bene che questi non erano condivisi largamente nel paese , ma nella certezza di trovare negli altri , in una parte dello stesso elettorato della democrazia cristiana e negli altri settori di opinione un rispetto per alcuni valori della tradizione cristiana . 
Sono stati i valori con i quali ci siamo presentati all’ assemblea costituente che ha rappresentato il nostro reingresso nella vita nazionale : 
evidentemente non solo questi valori , ma la stessa idea di libertà , di pluralismo , sociale e politico che noi abbiamo difeso , che ha caratterizzato la nostra azione , erano strettamente legati alla nostra visione dell’ uomo e del mondo che abbiamo sinceramente professato ottenendo , se non il consenso , il rispetto degli altri ; 
mentre dobbiamo pur dire , senza alcuna polemica , ma constatando i mutamenti intervenuti nella società italiana che taluni principi e valori che noi qui ci eravamo impegnati a sforzarci almeno di trasferire nella realtà sociale e politica del paese , non sono accolti e prospettati , nello sforzo di farli comprendere e ricevere , danno un certo senso di fastidio , creano delle difficoltà psicologiche , danno la sensazione che , in contraddizione con la nostra funzione di partito della libertà , del dialogo sociale , della democrazia , vi sia in noi il tentativo di imporre tesi che altri non accettano , che almeno delle minoranze non accettano ; 
in qualche caso si vede che queste minoranze sono maggioranze . 
Tutto questo certamente mette un po’ in crisi la democrazia cristiana che , al di là di questa pur difficile situazione nella quale ci troviamo , di vedere che talune nostre impostazioni sono motivo di divisione nel paese , di là di questo , vediamo quasi profilarsi una sorta di diversità tra noi ; 
[ una diversità ] 
per la quale la democrazia cristiana rischia di essere collocata , proprio perché è legata a taluni principi e valori , in una posizione arretrata , non come partito che guida il paese come è nella sua funzione , nella sua stessa consistenza , ma come un partito arretrato e quindi un partito non in grado di aprire la via verso l’ avvenire . 
Certamente alle radici delle nostre difficoltà di oggi , al di là di tutto , delle moltissime cose che si potrebbero dire sul referendum , c’ è questa sensazione che le nostre idee ci collocano in un ruolo che non è quello del partito che guida la società ; 
e , allora , una serie di conclusioni talvolta affrettate , il nostro domandarci : 
“ che cosa vale ? 
” ; 
“ rinunciamo a questo patrimonio in che misura ? 
” Abbiamo visto emergere in maniera estremamente forte , perché sostenuto anche da ambienti a noi vicini o ideologicamente legati alla democrazia cristiana , il principio della tolleranza : 
è diventata più importante la tolleranza democratica di alcune nostre professioni di verità , che avevamo sempre tranquillamente compiuto , pensando che questo fosse il nostro compito nella vita nazionale . 
A ciascuno il suo , noi in questa forma , altri in altra , la nostra ideologia , la nostra concezione sociale altri la approvano . 
Ebbene , noi ci rendiamo conto che ci troviamo di fronte ad una grave difficoltà e , di qui , questo ruolo che dobbiamo costruire dovrà significare allora l’ abbandono di queste cose ? 
Ci adegueremo piattamente a questo principio di tolleranza che ci indurrà a tacere , a non pensare in termini nostri , interno ad alcuni temi o rapporti della vita sociale e politica , con il nostro spirito , intorno a tutta la complessa realtà sociale ? 
Perché vi è una continuità . 
Io credo che , se noi pensassimo la novità in questi termini , credo che essa costituirebbe una mutilazione grave della democrazia cristiana . 
Certo , ammoniti dalle cose , da quella che è apparsa evidente come realtà psicologica , morale , sociale e politica del paese , io credo che dovremmo essere più discreti , assai più discreti , in avvenire , in ordine a questa vocazione che noi avevamo immaginato di tradurre valori cristiani nella vita sociale , di una famiglia comunitaria , unitaria , ricca di elementi morali , una famiglia come istituzione , la libertà della scuola come espressione del pluralismo , come rifiuto del monopolio dello stato e via tante altre cose ; 
noi dobbiamo essere certamente in molte cose più discreti in avvenire . 
Io l’ ho detto chiaramente e lo ripeto : 
anche se dobbiamo ricordare che non siamo noi gli iniziatori del referendum , è stato un atto di indiscrezione , sia pure comprensibile e rispettabile ; 
è stato un atto di poca discrezione . 
Non siamo stati noi , però abbiamo votato in un certo modo . 
Ebbene , se questo è vero , se ci si impone a noi una indiscrezione , indubbiamente dobbiamo però ricordare che non sarebbe un guadagno , né per noi , né per la democrazia italiana , se noi ci facessimo indifferenti , neutrali , del tutto eguali agli altri ; 
io rispetto qualsiasi posizione sia stata assunta nel momento del referendum , ma non immagino che ci si debba vergognare noi per avere sostenuto , su richiesta di altri , in coerenza con noi , con la nostra storia , certe cose , di aver detto sì . 
Io non chiedo di dire delle cose , perché mi rendo conto che la realtà sociale è diversa in questo momento ; 
ma , se io vengo richiesto , non per mia iniziativa , ma nell’ esercizio di un potere democratico di diritti consacrati nella costituzione , come volete che io risponda se non secondo la radice della mia vita , se non secondo la radice della democrazia cristiana . 
Quindi io credo che non dobbiamo vergognarci dei sì che abbiamo detto , che hanno un significato non soltanto in rapporto alla materia nella quale erano espressi , ma erano e sono l’ espressione di un modo diverso di concepire la realtà sociale e la presenza dell’ uomo nella società . 
Ci sono appunto altri che hanno una certa idea della libertà , noi ne abbiamo una un po’ diversa , coincidente per tanti versi con quella , ma con una dimensione e una profondità maggiore ; 
e la nostra , la nostra idea di libertà , cari amici , è tutta bilanciata da una idea di responsabilità , di responsabilità umana e sociale . 
È anche questa la nostra funzione ; 
abbiamo veramente garantito noi la libertà nella vita sociale , con una azione determinante , ma l’ abbiamo garantita anche perché la libertà che noi abbiamo professato in questi anni era una libertà che aveva in sé anche un limite , che aveva in sé anche un principio di responsabilità , quindi aveva dei correttivi adatti a rendere armonica e responsabile la vita sociale . 
Dobbiamo pur dire che ci sono altri , per i quali non è sufficiente , per i quali la libertà può anche andare molto , molto più lontano e non può essere bilanciata , se non in qualche settore , da un senso di responsabilità che poi è difficile trovare , visto che vi è una unità nella vita . 
Ecco perché qualche volta i comunisti diventano importanti e si guarda ad essi anche in certi ambienti con attenzione , quasi essi abbiano un correttivo che renda possibile dividere la libertà in maniera più responsabile , in maniera più controllata della vita sociale ; 
ma la loro concezione ha in sé tutti i rischi che noi conosciamo , che non dobbiamo ora ricordare , ma noi abbiamo , quindi , la nostra presenza è stata essenziale , noi abbiamo , senza quei rischi , quei contrappesi della nostra stessa idea dell’ uomo libero e responsabile nel mondo , abbiamo dei contrappesi che sono stati essenziali per salvaguardare la libertà in Italia e che saranno essenziali per salvaguardarla se non vogliamo ricorrere ai correttivi istituzionali e pericoli proposti dal comunismo ; 
ma è la verità , quindi tutti sono vissuti nella libertà , in forza della nostra concezione della libertà e domani potrebbero trovarsi in difficoltà se non avessimo noi ancora una volta la capacità di costruire strutture sociali autenticamente libere , progressive , capaci di creare una nuova umanità , ma insieme di sostenerla con quel senso di responsabilità , con quel senso del dovere che sono la condizione stessa di vita e di esplicazione della libertà umana . 
Quindi non dobbiamo vergognarci , quindi non dobbiamo abdicare : 
discrezione sì , ma non cambiare il nostro ruolo , non sentirsi tutti in tutto uguali agli altri ; 
e credo che , chi è intelligente e serio , non si vuole uguale agli altri , perché la democrazia è fatta della diversità e trova il modo di comporre le diversità nelle unità , ma non è fatta nella piattezza , non è fatta nella uniformità ; 
è forse per questo che qualcuno guarda a noi e guarda meno ad altri , quasi che scopra il valore della nostra qualificata presenza differenziata nella vita nazionale , come partito di libertà , ma partito che la libertà intende nella complessività [ sic ] 
propria di una concezione cristiana della vita . 
Ecco , quindi , ci troviamo con questa doverosa discrezione , con questa nostra diversità ed insieme questa nostra funzione di dialogo , di raccordo , di comprensione della vita sociale . 
Non sono cose contraddittorie , non c’ è niente di contraddittorio in queste cose , come non erano contraddittorie , non lo erano ieri , certo bisogna viverle nella situazione nuova e questo è più difficile . 
Abbiate la fiducia , abbiate l’ ottimismo che noi siamo in grado di dare un apporto essenziale per far crescere la libertà e garantire una vita sociale di sviluppo , di progresso , anche di pace nel nostro paese . 
Abbiamo molti motivi di crisi nella nostra società . 
Quando ho detto le cose difficili che ci stanno davanti , frutto della novità , anche e quindi non voglio qui condannare , credo che non siamo qui per condannare nessuno , anche se vediamo che da questo grande processo innovativo sono derivati alcuni squilibri , alcuni punti di crisi nella nostra società . 
Ecco che possiamo dirci pacatamente progressivi nella misura nella quale comprendiamo le cose che sono avvenute , che non ci esonera dal correggere e dal rimediare , ma possiamo capire come questo grande moto di liberazione , valido a livello nazionale e valido a livello internazionale , questo grande moto rapido , qualche volta di liberazione , di eguaglianza , può provocare , nel suo moto , distorsione e crisi . 
E se noi certo non rimediassimo a questo , il moto di libertà sarebbe fermato fatalmente nel mondo , avremmo un periodo involutivo ; 
ma dobbiamo sapere che si tratta in sé di cose che tengono al mutamento , alla crescita del paese e del mondo e quindi non condanniamo , ma comprendiamo ; 
ma questo non ci esime dall’ assumere la nostra responsabilità per evitare che cose buone e vere finiscano per essere , invece che una ragione di reale progresso , un punto di arresto dello sviluppo del paese e del mondo . 
Abbiamo una crisi economica , indubbiamente ; 
io vorrei richiamarmi al discorso che ha tenuto il presidente del consigli o avanti ieri – io che condivido , ero lì presente , lo condivido – , secondo cui la crisi economica importante , non la piccola crisi economica , è tanto più grave in quanto inserita in una crisi economica mondiale , dove il male è di alcuni e si può sempre sperare che altri al riparo dalle tempeste ci possano dare dell’ aiuto . 
Un aiuto ci viene dato , ma dobbiamo sapere che il nostro difficile momento – per noi , certo , molto più difficile che per altri – è legato ad un difficile momento della vita internazionale . 
La vita economica mondiale è tutta in difficoltà e su questo non ci possiamo fare delle illusioni . 
Credo che la democrazia cristiana debba avere la consapevolezza di questa verità , per un complesso di ragioni , alcune dentro di noi o altre esterne , che ci hanno colpito più profondamente che non altri per la nostra fragilità , perché siamo gli ultimi arrivati nello sviluppo , e nella situazione attuale siamo più poveri , fatalmente più poveri di quanto fossimo ieri , che per avere le stesse cose dobbiamo spendere di più , spesso non abbiamo quello che dovremmo spendere per avere le stesse cose , le stesse materie prime , la stessa energia , tutte le cose che sono necessarie nella nostra normale vita economica e per lo sviluppo ; 
abbiamo accumulato dei deficit , abbiamo un rapido aumento dei prezzi , che avrà alcuni aspetti speculativi , ma altri sono certamente di carattere fisiologico , normale , nel senso che hanno una loro giustificazione , una loro spiegazione . 
Ecco , e quindi ci è richiesto , nella doverosa attenzione per quello che è il processo di sviluppo della nostra economia – lo sviluppo che sarà certamente fatalmente rallentato ma che bisogna evitare in ogni modo di annullare – , ecco , in questa doverosa attenzione , ci sono dei sacrifici che dobbiamo compiere , ci sono delle rinunce che dobbiamo chiedere e , per quanto sia necessario , ci si è anche sforzati di farlo , ma non è tutto ; 
per quanto sia necessario chiedere sacrifici maggiori a chi più ha , a chi meno soffre , la dimensione del fenomeno è tale che non potremmo uscire da queste difficoltà senza chiedere sacrifici , sia pure graduati , che siano affrontati da tutti , quindi i sacrifici più pesanti per coloro hanno di più degli altri . 
Abbiamo una crisi internazionale – non parlo dei problemi della vita internazionale , dei punti di tensioni che noi ci sforziamo di contenere , di concorrere a spegnere – , parlo di una crisi dei nostri rapporti internazionali , che è strettamente legata alla nostra crisi economica e , diciamo pure , alla nostra crisi istituzionale , per cui i nostri rapporti con gli altri sono diventati più difficili , siamo meno influenti , siamo meno considerati , siamo guardati come un elemento allarmante della vita internazionale ed in Europa , perché si vede questo disordine che si è creato nel nostro processo di sviluppo . 
Ma questo che cosa significa ? 
Non è che noi possiamo rinunciare a questi rapporti , a prescindere da ogni questione di prestigio , di presenza di un paese che è come l’ Italia , ma questi rapporti con gli altri che noi ci auguriamo tornino ad essere rapporti di fiducia , e di stretta solidarietà . 
Questi rapporti con gli altri sono essenziali per la nostra stessa sopravvivenza , sono essenziali anche per la soluzione dei nostri problemi economici , che nessuno potrebbe attendersi compiutamente risolti da interventi di altri paesi , perché non vi è nessuno che possa assumersi l’ onere delle nostre passività . 
Ma accanto alla nostra necessaria azione di recupero , deve pur esservi una operante solidarietà internazionale , fatta di fiducia verso di noi , fondata sulla fiducia che l’ Italia ce la possa fare , che l’ Italia possa uscire da questo momento di crisi e tornare ad essere un paese sul quale si possa contare . 
Ecco , un’ altra crisi legata alla prima , ma che l’ aggrava : 
le cose che non vanno da noi per questo momento difficile che attraversiamo , sono cose che influenzano gli altri e che rendono più difficile , più esposta la posizione del nostro paese . 
Abbiamo una crisi istituzionale , vorrei dire , la crisi della volontà , incapacità di volere , di volere dopo aver meditato , dopo di avere discusso in noi , con gli altri , deciso , ma una decisione , una rapidità di attuazione che … di rimettere sempre in discussione tutto , che non riduca un dato positivo qual è la realtà dell’ azione politica di una discussione permanente . 
E gli altri paesi accanto ai quali noi viviamo , sono paesi che decidono , che decidono rapidamente , che si tratti di imporre sacrifici , e decidono rapidamente anche per le leggi liberatrici ; 
perché la nostra lentezza è tale che , non soltanto i sacrifici , ma anche le leggi liberatrici e riformatrici durano un tempo infinito , che non ci permettono di esperimentare nel tempo in cui altri paesi hanno fatto una prima riforma , l’ hanno corretta , con una seconda , e magari sono alla terza e noi ancora discutiamo per la prima , senza avere potuto sperimentare . 
E poiché vedo Gui , che fu ministro con me , ricordo una certa riforma contro la quale ci si levò in tanti , come se fosse chissà quale terribile attentato contro la scuola italiana ; 
e credo che molti oggi gradirebbero che essa fosse stata approvata nel suo contenuto innovativo , forse limitato , ma serio in quel momento . 
Ecco , abbiamo problemi di volontà bilancianti . 
Io che cerco sempre di trovare il bene , ho anche accennato a questo in consiglio nazionale : 
il nostro sistema democratico si difende anche attraverso l’ esistenza di volontà bilanciate , cioè di centri che vogliono , come la magistratura , la corte costituzionale , al di fuori di una diretta investitura popolare ma che nell’ ordine costituzionale fanno da bilanciamento all’ esercizio dei poteri dello stato ; 
ma ci sono anche altre volontà che entrano nel contesto politico generale . 
E queste sono cose che si spiegano , per tornare alle mie osservazioni di poc’ anzi , perché è un processo storico in svolgimento ; 
ma non possiamo ignorare che , talvolta , le volontà bilancianti finiscono per essere volontà paralizzanti e concorrono a darci quello che è il tratto che più impressiona i paesi con i quali abbiamo a che fare : 
il tratto della nostra incapacità di decidere e di volere , secondo una coerenza e una conclusività [ sic ] 
, che possono ancora dar luogo a dialettiche , a polemiche . 
Per tanto noi abbiamo deciso e , chi ha deciso , esiste qualche volta ; 
invece si ha l’ impressione che noi non esistiamo per la incapacità di volerlo . 
E vorrei ricordare un’ altra crisi grave , anch’ essa di carattere istituzionale , ed è il misterioso operare di forze che hanno come obiettivo di mettere in discussione l’ ordine democratico del nostro paese ; 
minoranze faziose e potenti , dobbiamo dire , perché non sempre la potenza è vistosa , la potenza si vede nella efficacia con la quale si opera , nella decisione crudele con la quale si opera . 
Oltre ai nostri problemi abbiamo anche quello di fare uno sbarramento di fronte a chi vorrebbe reintegrare il fascismo nel nostro paese , utilizzare la minaccia fascista per orientare , in senso regressivo , la vita sociale e politica del nostro paese ; 
e quindi è giusto che vi siano dei NO , i nostri NO al fascismo , come atteggiamento personale e di gruppo , dei singoli e del partito , atteggiamento morale e politico . 
Ma vorrei domandare : 
“ questo atteggiamento di ripulsa è tutto ? 
” basta ? 
occorrono opportune iniziative , ma non è necessario partire con realismo , con forza , direi con rabbia , da questa realtà che pesa su di noi , per fare una analisi politica , per una diagnosi politica , per renderci conto se ed in quale misura le incertezze , la incapacità di volere , la inconcludenza della nostra azione , la mancanza di una prospettiva sicura non costituiscano l’ ambiente che offre circostanze idonee o pretesti adeguati a chi voglia fare crollare l’ ordine democratico del nostro paese ? 
E quindi lo schieramento è quello e credo che nessuno di noi abbia avuto il minimo tentennamento , ma accanto allo schieramento ci deve essere l’ accortezza e la sapienza della azione politica , nella sicurezza che , se la nostra crisi economica , istituzionale , internazionale , sia risolta o avviata a soluzione , certamente in quel punto la integrità delle nostre istituzioni democratiche sarà più al sicuro che non fosse in passato ; 
se il moto di progresso , che non può essere arrestato , che non può essere quello di qualche anno fa – perché vi è un continuo andare avanti – , se il moto nostro di progresso avrà la chiarezza di obiettivi , la concretezza delle decisioni , avrà il sostegno strutturale della forza e della responsabilità di una democrazia cristiana , fedele a se stessa , io sono certo che saranno tolte molte occasioni , che possono favorire il gioco del fascismo in Italia . 
Noi non siamo soli , cari amici , non siamo partito di maggioranza assoluta , non siamo e , credo , non è possibile , non è utile , che noi in un sistema di partito che avrebbe la colorazione che potete bene immaginare , ma , non essendo soli , dobbiamo ricordare anche quale è la nostra forza e qual è il compito che ricade su di noi . 
Ecco , certe facili valutazioni circa la fine di quello che si suole chiamare il ruolo egemonico della democrazia cristiana , sono anticipazioni arbitrarie sulla realtà e sono pericolose per tutti . 
Se non ci fosse in questo momento un partito come il nostro , con la sua capacità di sintesi sociale e politica , di rappresentanza vasta e seria della società Italia na , non credo che la democrazia sarebbe più sicura nel nostro paese ; 
e quindi rivendichiamo la nostra posizione importante – uso questo termine , importante – nella vita nazionale . 
Non uso il termine egemonico , non uso il termine di potere dominante , dico la nostra posizione importante e insostituibile . 
Ma certo , dobbiamo fare i conti anche con gli altri ; 
siamo importanti , non accetteremo di essere meno importanti se non per un verdetto elettorale che ci tolga il potere che ci è stato dato . 
Quindi nessuno deve pensare che ci ritiriamo o ci facciamo più piccoli , la presunzione di diminuito potere . 
Dobbiamo fare un discorso onesto e chiaro agli altri partiti e quindi vogliamo , anche in questo momento e rivendicando la nostra presenza e la nostra scelta , perché la scelta di centro-sinistra è stata nostra scelta – costò anche agli altri e costosa per essi , non lo dimentichiamo , ma è stata anche la scelta della democrazia cristiana – , non una scelta di necessità , anche se i numeri non quadravano in nessun’ altra direzione , ma è stata sempre una scelta politica , che noi abbiamo difeso come scelta politica , come avanzamento della democrazia italiana nella sua espressione di governo , nell’ ambito dell’ area di sinistra , ritenuta disponibile per la omogeneità di vedute intorno alla libertà , per una certa assimilabilità dei modelli di sviluppo , per la comune appartenenza , per la comune presenza nella vita occidentale , nel sistema occidentale , nel quale noi siamo . 
Ecco , questa scelta che noi abbiamo fatto la riconfermiamo in questo momento e io vorrei che questo fosse chiaro . 
Ed è importante che , in presenza di questa crisi grave , come abbiamo detto – io non ho attenuato la gravità – , noi non ci sbagliamo alla ricerca di alternative impossibili , ma puntiamo ancora una volta sulla scelta che abbiamo fatto al congresso di Roma da ultimo ed in altri congressi , e richiamiamo gli altri partiti della coalizione ad assumere con noi , ancora una volta , una responsabilità tanto grande quanto è richiesto dalla particolare e difficilissima condizione del paese . 
Non vediamo alternative ad una coalizione , che non è stata disegnata a caso , ma che è frutto di una analisi attenta e sofferta della realtà italiana . 
Una coalizione nella quale entrano altri partiti rispettabili e rispettati , sulla quale l’ elemento di novità , di movimento , di evoluzione è dato dalla presenza del partito socialista , partito scomodo abbiamo detto molte volte – perché nella acutezza delle sue intuizioni c’ è una certa tendenza ad un discorso troppo lungo di fronte alle necessità di azione che si propongono , di coerenza , di prontezza , di decisione – , ma certamente , un partito rispettabile della cui volontà di difendere la libertà noi non abbiamo mai dubitato . 
Quindi è ancora oggi , la nostra , una scelta positiva ; 
direi è la riprova attraverso la riconferma che noi facciamo della politica di centro-sinistra e nella riprova della nostra vera natura , nella nostra volontà come democrazia cristiana , di andare avanti con il nostro volto , con la nostra anima , ma di andare avanti partecipando in maniera determinante al processo di liberazione dell’ uomo che è in corso faticosamente nel nostro paese e per quel tanto di arretrato e di opaco e di marginale che c’ è ancora tra noi . 
Vediamo in questa riconferma della formula di centro-sinistra , dell’ alleanza con il partito socialista , richiamato al comune senso di responsabilità , vediamo la conferma che noi siamo – e lo diciamo ai giovani – , un partito di progresso , nel quale la consapevolezza cristiana non toglie alla capacità di trasformare il mondo e di rendere degna la condizione umana . 
Dicevo , non vediamo alternative , non vi sono alternative a destra , impensabili , rovinose : 
sarebbe , l’ alternativa a destra , l’ inimmaginabile fallimento della nostra ambizione di avere colpito a morte il fascismo in Italia , di avere creato un sistema solido di democrazia politica , per quanto allarmanti possano essere i segni , anche come dato psicologico che si cerca di modificare qualche cosa attraverso la durezza crudele della iniziativa fascista . 
Bene , noi diciamo che non c’ è una concreta possibilità di vedere puntare verso destra la vita politica italiana . 
Credo che debba essere pure ridetto con tutta chiarezza che non vediamo l’ alternativa possibile in un nuovo rapporto con il partito comunista . 
Certo , abbiamo parlato di un rapporto con il partito comunista ad un certo momento della nostra evoluzione storica , della nostra vita democratica , per l’ ampiezza di consensi , per qualità di consensi . 
Il partito comunista si è collocato come un partito di opposizione veramente importante e che non può essere ignorato , nel senso che non si può non tener conto delle sue tesi , delle sue preoccupazioni , della sua rappresentanza di certi ceti . 
Indubbiamente abbiamo rivolto e dobbiamo rivolgere attenzione al partito comunista , come ad ogni partito di opposizione , e naturalmente tenendo conto di quello che significa il partito comunista , per la sua forza elettorale e , diciamo , anche per la sua capacità di inserirsi in maniera rilevante nel tessuto sociale del nostro paese . 
Ma credo che , al di là di questo , che è il portato di un momento , direi , più vivo e più profondo della vita democratica del nostro paese , al di là di questo , non possiamo andare . 
Io non riesco neppure ad immaginare che il partito comunista abbia , non soltanto l’ illusione di potere agevolmente rompere lo schieramento che vede il partito comunista collocato all’ opposizione , ma non vedo neppure che esso abbia la convenienza di farlo ; 
tanto è difficile la situazione e tanto si può temere che essa sia ancor meno dominabile , dove vi fosse l’ introdursi di una forza nuova di nuove sensibilità , di nuove esigenze , che presumibilmente renderebbero il momento analitico della nostra vita politica – che è già pericolosamente lungo – , lo renderebbero infinitamente più lungo e renderebbero ancora più difficile volere ed agire come è necessario . 
E non è immaginabile , al di là di ogni considerazione che io non ho che da richiamare – le vecchie considerazioni che noi abbiamo fatto – , non è immaginabile che da quella che sembra una crisi di impotenza – ma io spero che non lo sia nella realtà , ma appare una crisi di impotenza delle forze politiche della coalizione di centro-sinistra e della democrazia cristiana – , possa avvenire un incontro che sarebbe nel segno della nostra abdicazione , nel segno della nostra impotenza ; 
o sarebbe un segno di forza , come quando il partito comunista ha parlato di compromesso , di necessità di incontro con altre forze , esso ha perlomeno intuito la estrema complessità e difficoltà della situazione italiana e quindi la necessità di avere dinanzi una forte rappresentanza del paese , la rappresentanza realizzata da una democrazia cristiana forte e consapevole di sé , la rappresentanza di una coalizione che abbia il senso della sua forza e del suo compito e che non dica : 
“ io ora mi dissolvo o mi integro , perché non ce la faccio più ” . 
Questo non è possibile , non sarebbe degno di noi , non sarebbe utile al paese . 
La democrazia cristiana per mille ragioni deve tornare ad assumere tutta intera la sua responsabilità . 
Di fronte al comunismo , noi ci presentiamo serenamente , non come anticomunisti viscerali , come si diceva un tempo , ma come democratici che sanno quanto sia grande la loro diversità , la loro polemica diversità nei confronti del partito comunista . 
Quindi , al di là di queste considerazioni contingenti , noi ci collochiamo nella vita politica italiana ancora presentando il nostro modello di uomo , di cittadino , di gruppo sociale , di stato , di sviluppo in termini che sono diversi , e profondamente diversi , da quelli proposti dal partito comunista . 
Il che evidentemente non impedisce che singole proposte , che singole sensibilità fatte valere dal partito comunista , possano essere valutate , nel corretto e costruttivo rapporto delle maggioranze nei confronti delle opposizioni . 
Quindi a me pare che il discorso torni a ruotare intorno alla democrazia cristiana e al dire che è necessario che noi , che è categorico che noi dobbiamo essere forti e presenti : 
questo credo che debba diventare un ottimismo , non fatto di faciloneria , ma un ottimismo che nasca dalla consapevolezza dei nostri doveri . 
Se noi non ci siamo , se noi non siamo presenti con la nostra fisionomia , con la nostra forza , con il nostro ruolo , con le nostre alleanze politiche , quello non sarebbe il momento dell’ incontro quale che sia , quello sarebbe l’ incontro del vuoto politico ; 
il momento del vuoto che sarebbe fatalmente colmato – perché i vuoti vengono colmati necessariamente – , ma sarebbe colmato non si sa da chi , non si sa come . 
Nessuno può porre l’ ipoteca sul vuoto da colmare . 
Credo che né i comunisti né le destre si debbano fare illusioni su come imprevedibilmente potrebbe essere colmato il vuoto del paese . 
E questa drammatica esperienza noi dobbiamo risparmiarla all’ Italia , e la risparmiamo nella misura nella quale la democrazia cristiana riassume in pieno il suo compito storico , senza iattanza , consapevole dell’ enorme importanza che hanno i vincoli politici che essa ha stretto e che servono a qualificarla , ma anche fedele a se stessa , ma anche impegnata ad assolvere il compito storico che a noi , a noi così conformati , è stato dato dal popolo italiano : 
un compito democraticamente affidato deve essere condotto fino in fondo . 
Si può avere la sensazione che le ragioni di crisi , che sono del nostro corpo sociale , nelle nostre strutture politiche , nel nostro tessuto economico siano tali da richiedere delle strette , come se per qualche aspetto in qualche momento noi dovessimo restaurare qualche cosa . 
Certamente dobbiamo eliminare alcune di queste carenze , di queste vacanze , di queste impotenze , che possono rendere estremamente pericoloso lo svolgersi degli eventi del nostro paese . 
E come vorrei dire , e vorrei dire soprattutto ai giovani , che questo aspetto , per così dire , restrittivo che ci è imposto dalle cose , se dobbiamo riprendere in mano la situazione , questo aspetto deve essere vissuto da noi , dal nostro senso di responsabilità , guardando avanti : 
questa fiduciosa lungimiranza della democrazia cristiana , e dei giovani in particolare . 
Siamo in un tunnel , è stato detto , ma dobbiamo guardare alla fine del tunnel ; 
siamo nell’ oscurità , dobbiamo limitare dei consumi e dobbiamo richiamare un grande senso di responsabilità . 
Ma , al di là di questo , non c’ è l’ Italia del fascismo io credo non c’ è neppure l’ Italia del comunismo ; 
al di là di questo , c’ è per forza nostra , per nostra iniziativa unitaria democratica e che vada ancora avanti non ci vogliamo fermare , vogliamo camminare , ordinatamente , ma vogliamo camminare , non dobbiamo pensare che il disordine ci faccia fermare . 
Dobbiamo camminare nell’ ordine costituzionale , democratico , con la guida della democrazia cristiana . 
Al di là di questo vi sono una democrazia italiana che avrà ancora una volta il segno della democrazia cristiana . 
[ Dopo l’ incarico di formare il governo ] 
« Innanzitutto desidero ringraziare il Presidente della Repubblica per l’ onore che mi ha fatto , conferendomi l’ incarico di costituire il governo . 
Un tale incarico ho accettato con riserva . 
La situazione del nostro Paese è grave , specialmente perché essa è legata ad una vita internazionale , che , se reca segni confortanti di distensione , presenta una economia mondiale in crisi . 
L’ angosciata richiesta di chi vorrebbe salvaguardare nella maggiore misura possibile quanto è stato acquisito , con lo sforzo determinante dei lavoratori , nel faticoso processo di sviluppo economico e sociale fin qui realizzato in Italia , si accompagna alla pure comprensibile spinta – ed è una spinta che va nel senso della storia – verso il raggiungimento di un più alto livello di vita civile per tutti ed il rinnovamento della società e dello Stato . 
Da questo groviglio di altrettante legittime aspirazioni , ma irrealizzabili senza una seria e graduata programmazione , non si esce purtroppo senza sacrifici che siano ad un tempo giusti ed efficaci » . 
« Io sono certo che il popolo italiano tutto intero è pronto ad accettare i pesi che comporta il risanamento dell’ economia e la rimessa in movimento del processo di sviluppo . 
È pronto a patto che noi riusciamo ad essere persuasivi con le nostre parole e le nostre opere . 
Ai giovani , ai lavoratori , alle donne , agli imprenditori , a tutti i cittadini io chiedo in questo momento di grande difficoltà di darci una mano , di avere fiducia . 
Una situazione come questa concorre a logorare le istituzioni , anche altrimenti insidiate , e mette in discussione quella sicurezza democratica che è garanzia di libertà e presupposto necessario di ogni serio sviluppo economico , sociale e politico » . 
« A tutte queste cose ed ai tanti grandi problemi che il Paese , crescendo , ci propone , dobbiamo dunque provvedere ed il più rapidamente possibile . 
Dobbiamo provvedere insieme governo e popolo , sotto l’ egida del Parlamento depositario della sovranità nazionale . 
Nulla mi nasconde , neppure nella più piccola parte , l’ imponenza del compito che ci sta dinanzi » . 
« Consulterò naturalmente i partiti − ha aggiunto Moro − anche per significare la necessità di un corretto e costruttivo rapporto tra maggioranza e opposizione . 
Ma ovviamente , alla luce delle successive deliberazioni della direzione della Democrazia Cristiana , assunte con il senso della sua particolare responsabilità , mi rivolgerò , in conformità di una linea politica alla quale ho legato tanta parte della mia attività , ai partiti che quasi 12 anni fa cominciarono la collaborazione di centro sinistra al fine , come dissi fra l’ altro in quella occasione , di assicurare non solo benessere e godimento degli essenziali servizi sociali , ma libertà e potere politico a sempre più vasti settori della società italiana . 
Libertà , naturalmente , nella legge e nella solidarietà sociale . 
« Avendo presente il meritorio sforzo , compiuto con eccezionale autorevolezza dal Segretario del partito della Democrazia Cristiana , on. Fanfani , sarà mia cura di cercare strumenti più flessibili per raccogliere nella massima unità possibile , almeno in fase di transizione , i partiti impegnati nella politica di centro sinistra . 
Su di essi essenzialmente incombe una responsabilità che l’ eccezionale momento che il Paese attraversa rende indeclinabile . 
Io non ho pessimismo preconcetto né ottimismo facile . 
Posso dirvi – ha concluso – perché lo ritengo un dovere , che farò , sicuro di trovare le necessarie collaborazioni , con ferma volontà , tutto il possibile per riuscire » . 
[ Visita a Roma del segretario di Stato americano Kissinger ] 
Dopo aver affermato che l’ Italia , per la sua collocazione al centro del Mediterraneo e per la sua attiva partecipazione alla Comunità Europea , è estremamente sensibile alla stabilità ed armonia in aree di vitale interesse , Moro ha detto : 
« Ella è giunta qui a conclusione di un lungo viaggio nel corso del quale ha toccato numerose capitali dell’ Est europeo e dell’ Asia , svolgendovi la Sua sagace attività diplomatica per il ravvicinamento tra i popoli . 
E da Roma prende il via un’ altra sua delicata e difficile missione , alla quale auguriamo il migliore successo » . 
Il ministro degli Esteri ha quindi aggiunto che a tanti problemi se ne aggiungono oggi altri , complicati e gravi , posti dalla crisi economica che ha accentuato l’ interdipendenza tra gli stati sollecitando una più stretta cooperazione . 
« Posso confermarLe in questa occasione che l’ Italia , nello spirito della dichiarazione atlantica dello scorso giugno che ha ribadito la validità per la sicurezza e per la pace del corso politico seguito dai nostri due paesi per oltre un quarto di secolo e ne ha rinsaldato i tradizionali legami , darà il proprio contributo costruttivo ad ogni sforzo tendente a consolidare un ordine internazionale equo e stabile . 
A questo fine , come sempre tra gli Stati Uniti e l’ Italia , sono assai utili gli scambi di idee , che contiamo di proseguire in occasione di altri incontri nelle sedi internazionali in cui , quali paesi alleati ed amici , svolgiamo in comune la nostra azione per la sicurezza e la pace di tutti i popoli » . 
Moro , infine , dopo aver posto in risalto l’ infaticabile opera di Kissinger , ha così concluso : 
« Noi soprattutto apprezziamo del suo grande paese la capacità e volontà di salvaguardare e sviluppare , nella tormentata vicenda politica , i grandi principi di libertà e di indipendenza che sono alla base della nascita , dei compiti e delle fortune della nazione americana » . 
[ La politica regionale della Cee ] 
Sul problema dell’ azione sociale che la Cee dovrà svolgere in futuro , il presidente incaricato italiano Moro ha detto che il convinto appoggio delle parti sociali e la concertazione sui problemi dell’ impiego , con la partecipazione del comitato per l’ occupazione , sono componenti indispensabili al successo del disegno che i Nove perseguono . 
Ma ciò presuppone – ha aggiunto Moro – che la Cee contribuisca a favorire questo clima di consenso , mostrando di essere in grado di dare un apporto alla soluzione dei problemi che la crisi economica comporta sul piano sociale e dell’ impiego . 
La Cee non deve essere assente nella battaglia contro uno dei più gravi flagelli dell’ economia occidentale , quello , appunto , dell’ inflazione . 
Moro è intervenuto anche nella discussione sulla futura politica regionale europea a favore delle zone meno sviluppate della Comunità , come , ad esempio , il Mezzogiorno d’ Italia . 
Questa politica – ha detto – è l’ elemento attraverso il quale passa l’ azione di riequilibrio economico . 
Da parte italiana , si è insistito affinché la Comunità non limiti il suo intervento a curare i mali congiunturali , ma lo estenda anche agli squilibri strutturali . 
Per essere veramente efficace , l’ azione anticongiunturale della Comunità – ha affermato Moro – deve essere prontamente integrata con politiche comuni destinate ad incidere sul piano concreto e ad eliminare quegli squilibri strutturali che impediscono , per tanti aspetti , alla Cee di essere una vera Comunità . 
Moro ha ricordato che l’ impegno di varare una politica regionale risale al « vertice » di Parigi dell’ ottobre 1972 , ed è stato poi perentoriamente confermato a Copenaghen l’ anno seguente . 
È inammissibile – ha sottolineato – che i capi di Stato o di governo se ne occupino una terza volta senza che si passi agli atti concreti . 
[ Per le elezioni amministrative in Puglia ] 
Cari Amici , le vicende della difficile crisi governativa in corso non mi consentono di essere con voi , com’ è consuetudine , anche in questa battaglia amministrativa . 
Sono certo , conoscendo i vostri amichevoli sentimenti , che vorrete comprendere e scusare una involontaria assenza fisica , compensata com’ è , da una più intensa partecipazione spirituale . 
Benché si tratti di un limitato numero di elettori , è il delicato momento politico che rende questa consultazione importante e significativa . 
Benché alcuni atteggiamenti possano trarre origine da fatti di carattere locale , non v’ è dubbio che il risultato sarà oggetto di valutazione politica . 
Per assicurare dunque capaci amministratori ai vostri Comuni e per favorire il consolidamento della base democratica del Paese , vi invito a votare numerosi , come sempre in passato , per la Democrazia cristiana . 
Una Dc partito chiave per la guida democratica del Paese ed essenziale garanzia di sviluppi fecondi in campo economico , sociale e politico , nel quadro della stabilità politica , perseguita e conseguita con l’ opera nostra determinante , per oltre un quarto di secolo . 
Con i migliori auguri di successo ed i più cordiali saluti dal vostro 
ALDO MORO . 
[ Alla riunione della Direzione democristiana ] 
Moro ha riferito sul lavoro svolto e sulle impostazioni programmatiche che sono emerse , in base alla relazione Fanfani , fatta propria dalla direzione della Democrazia Cristiana , negli intensi contatti con i partiti di centro-sinistra . 
Moro ha ricordato di avere iniziato il suo lavoro al punto in cui il sen. Fanfani lo aveva lasciato e quindi ricercando strumenti più flessibili , come aveva detto nella precedente direzione , per raccogliere intorno ad un governo monocolore i voti dei partiti già impegnati nella coalizione di centro-sinistra . 
Questa doverosa riserva non gli ha impedito però di sforzarsi di constatare le residue possibilità di formazione di un quadripartito organico , risultate però inesistenti . 
Il presidente incaricato ha poi chiarito di non aver voluto scegliere tra socialdemocratici e socialisti , partiti tutti di importanti tradizioni e partecipi efficaci nella politica di centro-sinistra . 
La sua sola scelta – ha detto – è stata ed è quella di centro-sinistra , il cui significato storico di immissione del PSI nell’ area delle responsabilità di governo , di allargamento della base popolare del potere , di approfondimento della vita democratica resta per lui sempre valido . 
Tra socialisti e socialdemocratici Moro si è mosso attento ad attutire le tensioni , a non approfondire i solchi , a lasciare aperta una prospettiva per l’ avvenire . 
Non è una scelta , ma una constatazione , il fatto del venir meno dell’ appoggio sperato della socialdemocrazia proprio quando l’ intento di considerare transitorio il monocolore e di puntare all’ obiettivo della ricostituzione del centro-sinistra veniva manifestato con grande chiarezza . 
È innegabile – ha aggiunto – che questa assenza , confermata da ultimo con tanto vigore , pone problemi psicologici e politici alla Democrazia Cristiana . 
Essi sono importanti e vanno valutati , ma con pari impegno devono essere considerati i rischi della carenza del potere , dell’ anticipo delle elezioni in un clima di estrema tensione , l’ allontanamento del PSI dall’ area dell’ assunzione delle più alte responsabilità del potere . 
« È noto quale sia la conclusione che io ho tratto – ha detto Moro – da un siffatto bilanciamento di posizioni . 
Era mio dovere , sin dall’ inizio , rimettermi alle decisioni della direzione , dopo averla informata chiaramente del mio giudizio in favore di una assunzione di responsabilità della Democrazia Cristiana . 
Tra l’ altro Moro si è detto però lieto dell’ incontro , nella speranza che altri possano dare contributi di immaginazione e nuove indicazioni circa la flessibilità che caratterizza questa fase politica . 
Moro ha infine ringraziato vivamente il Segretario della Democrazia Cristiana , on. Fanfani , ed i componenti della delegazione per la cordialità dimostratagli , per l’ appoggio prestatogli , per l’ intento costruttivo cui si è ispirato il loro lavoro nell’ interesse della Democrazia Cristiana e del Paese . 
[ Sui colloqui con le delegazioni del Psi , del Psdi e del Pri ] 
« Credo di poter dire − ha affermato − che siamo veramente alla fase conclusiva della crisi . 
Sapete che quel momento di incertezza che si era riscontrato è stato superato , che in questo momento possiamo registrare l’ adesione di quattro partiti nell’ appoggio a un governo che sarà formato dalla DC e dal PRI , quindi un governo bicolore con l’ appoggio del PSI e del PSDI . 
Questo è venuto in una rapida evoluzione nel corso della giornata di ieri , ma mi pare debba sottolineare il carattere rapido e costruttivo di questa ultima puntata della crisi , perché credo che si possa parlare veramente di ultima fase della crisi » . 
Moro , dopo aver detto che « è stata una cosa difficile da realizzare » , ha aggiunto : 
« desidero ringraziare innanzitutto la DC per la fiducia unanimemente manifestatami e riconfermatami e per l’ appoggio che mi ha sempre dato . 
Ringrazio il PSI che ha voluto assicurarmi subito il suo voto ; 
ringrazio il partito socialdemocratico , il cui appoggio che mi è stato oggi confermato assume maggiore valore in rapporto alla difficoltà che questo partito ha dovuto nel suo interno superare e poi ringrazio il PRI il cui senso di responsabilità pari alla grande tradizione di questo partito , ha consentito di sbloccare la crisi accettando di assumere una diretta corresponsabilità di governo » . 
« Vorrei poter dire semplicemente che sono lieto in questo momento che si conclude positivamente questa fatica , ma non direi tutta la verità se dicessi soltanto che sono soddisfatto perché le difficoltà sono superate , perché c’ è una attesa del paese alla quale siamo in grado di corrispondere . 
Accanto a questo sentimento di soddisfazione , ce ne è un altro di grave preoccupazione : 
esso scaturisce dalla consapevolezza che noi abbiamo , che ha il partito repubblicano come è detto nella sua deliberazione che mi è stata ripetuta : 
del groviglio di problemi che stanno innanzi a noi . 
« Credo che nessuno si possa attendere il miracolo di una soluzione né in un giorno né in un mese di questo complesso di problemi che la crescita del paese è venuta a determinare . 
Però credo di poter dire che nella consapevolezza della gravità dei problemi da risolvere , nel senso di maturità del popolo italiano , nel senso di responsabilità che i lavoratori italiani hanno saputo dimostrare anche in queste circostanze , in una certa fiducia dell’ opinione pubblica che mi auguro di poter conseguire accanto a quella che il Parlamento − se crederà − vorrà conferirmi , in tutto questo trovo elementi ancora positivi . 
Quindi mi permetto di sperare che le difficoltà siano superate ; 
credo di essere sul punto di poter sciogliere la mia riserva » . 
Richiesto quando ciò potrà accadere Moro ha detto : 
Forse , se sarà possibile , anche nella stessa giornata di domani ; 
scioglierei prima la riserva politica e dopo un certo spazio di tempo presenterò la lista dei ministri . 
Ma vorrei con questo atto di sciogliere la riserva e accettare senza riserve , dare una certa sicurezza al popolo italiano e in attesa , che la crisi si è risolta e mi auguro che sia risolta bene » . 
[ Dichiarazioni programmatiche per il varo del IV governo Moro ] 
Signor Presidente , onorevoli colleghi , il Governo che ho l’ onore di presiedere è costituito secondo una formula , mai sperimentata finora , nella politica di centro-sinistra . 
Si tratta infatti di una coalizione tra la democrazia cristiana ed il partito repubblicano italiano , alla quale hanno assicurato il loro appoggio il partito socialista italiano ed il partito socialista democratico italiano . 
S’ intende quindi proseguire , come è stato dichiarato , in questa forma nuova , la politica di centro-sinistra . 
Essa resta , quindi , nella sua forma organica , l’ obiettivo verso il quale muoviamo ed esprime il significato essenziale del nostro sforzo . 
La quantità è espressa da una limitata coalizione ; 
la qualità ha il respiro della politica di centro-sinistra . 
Naturalmente non è indifferente , ferma restando questa linea di tendenza , che si tratti di un Governo monocolore ovvero di una coalizione a due o tre o quattro . 
Non per nulla , l’ onorevole Fanfani prima ed io successivamente abbiamo tentato con ogni impegno , ma invano , di ricostituire un quadripartito organico . 
Ciò si è rivelato impossibile per la tensione esistente tra i due partiti socialisti e per la motivazione stessa della crisi . 
Conseguentemente , proprio per non rinunciare alla prospettiva di centro-sinistra , pur rilevandone la irrealizzabilità allo stato delle cose , si è ripiegato verso formule meno ambiziose ; 
verso formule , come ebbi a dire , più flessibili , escludendo d’ altra parte , poiché altra appropriata soluzione poteva essere data al problema di Governo , la costituzione di un monocolore che , oltre ad essere caratterizzato da una base più limitata e più fragile , si temeva rendesse più acute proprio quelle tensioni che avevano reso impossibile una formazione quadripartita . 
Ebbene , con atto di grande responsabilità i due partiti , non partecipanti al Governo , hanno promesso appoggio alla coalizione , mostrando di tenere più a cuore l’ integrità del quadro politico che non i particolari problemi e gli auspicati successi della propria parte politica . 
Ed è di questo atteggiamento costruttivo che io desidero dare atto , ringraziando i partiti i quali hanno offerto una simile disponibilità . 
Viene così pienamente salvaguardata , quella che è e resta , con accenti di serietà e severità , una politica di centro-sinistra e cioè di apertura democratica , di allargamento della base popolare del potere , di presenza e partecipazione di settori troppo a lungo restati a lato del nostro sistema sociale e politico . 
Queste finalità desidero dire alto e forte , perché sia ben chiaro che non abbiamo subito deformazioni né fatto rinunce , consapevoli , come siamo , delle esigenze di libertà e di giustizia emergenti nel paese . 
La piccola coalizione , alla quale abbiamo dato vita , non rappresenta dunque una deviazione , ma un passaggio , nella presente situazione , obbligato , verso una più compiuta e puntuale rappresentanza del paese . 
È questo l’ equilibrio politico meno imperfetto sulla via della realizzazione di quello più adeguato e durevole espresso in un’ organica politica di centro-sinistra capace di sprigionare tutte le sue capacità costruttive . 
Dichiarato questo obiettivo , che si colloca nella dinamica politica con una seria e precisa previsione , va detto subito che questo non è un Governo a termine , o di transizione o provvisorio che sia . 
Esso sa di avere ed intende riaffermare la pienezza dei suoi poteri , anche se si pone esso stesso come strumento di dibattito e di decisione politica . 
Sarà nostra cura perciò , nello scrupoloso adempimento dei nostri compiti istituzionali , avere sempre presente l’ obiettivo che ci siamo prefisso e porre in essere atti tali che facilitino , anziché contrastarle , le possibili ed utili convergenze in vista della ricostituzione di un organico Governo di centro-sinistra . 
Ci muoveremo sempre nello spirito proprio di questa politica e cercheremo di conservarne l’ autentica ispirazione . 
La piccola coalizione , dunque , tra democratici cristiani e repubblicani non è un qualsiasi espediente per uscire da una situazione difficile ; 
non è un modesto compromesso tra il continuare e il non continuare la politica di centro-sinistra . 
L’ apporto repubblicano , cioè di un partito di alta tradizione democratica e civile , è valutato in tutto il suo significato , come fatto di sostanza e non di mera forma . 
Esso rinforza la base politica del Governo e corregge , a vantaggio di tutti , quel senso di esclusivismo e di chiusura che così facilmente viene ricollegato ad una formazione monocolore , dalla quale del resto la democrazia cristiana ha sempre rifuggito e che ha superato , quante volte vi era stata costretta , non appena è divenuto possibile . 
Né vorrei trascurare di considerare che la presenza repubblicana ha un senso ben preciso , per quanto riguarda la vasta opinione pubblica laica , nella quale sono presenti settori non irrilevanti dello stesso mondo cattolico . 
Vale , tra l’ altro , a rassicurarla che il Governo è consapevole della sua responsabilità di Governo dell’ intera nazione , a prescindere da ogni differenza , tra l’ altro , di religione , e geloso custode delle prerogative dello Stato , come dice la Costituzione , nel proprio ordine indipendente e sovrano . 
Ritengo che queste siano caratteristiche proprie di ciascuno di noi , fedeli come tutti siamo alla Costituzione repubblicana . 
Ma non vi è dubbio che , dopo le vicende del referendum del maggio scorso ed alla vigilia di una rinnovata iniziativa che il mio Governo ritiene doverosa ed urgente , di revisione del Concordato , la presenza dei laici repubblicani accanto ai cattolici democratici della democrazia cristiana costituisca un motivo di sicurezza ed un fattore di equilibrio nel paese . 
Alla soluzione della crisi siamo giunti certo non senza difficoltà , ma non con i traumi di drammatiche alternative che da taluno sono state ipotizzate . 
Sensibili ad una opinione pubblica , su questo punto particolarmente esigente , ci siamo sforzati di contemperare da un lato la continuità e l’ esperienza utilizzando personale governativo che ha già superato difficili prove , e dall’ altro la novità nella distribuzione degli incarichi e nella chiamata ad alte responsabilità di uomini nuovi . 
È motivo di profondo rammarico che l’ onorevole Taviani , al quale rivolgo il più amichevole saluto ed augurio , non abbia creduto di poter assicurare la sua presenza nel Governo che ho l’ onore di presiedere . 
Sono grato agli ex Presidenti del Consiglio Colombo ed Andreotti per avere accettato importanti responsabilità ministeriali . 
Ma un particolare ringraziamento va all’ onorevole Rumor , alla cui lunga e saggia opera di governo desidero rendere omaggio in questo momento . 
Egli ha voluto assumere , aderendo al mio pressante invito , la guida della politica estera italiana . 
Pari omaggio rendo al vicepresidente del Consiglio onorevole La Malfa per avere concorso a condurre il partito repubblicano a dare una spinta decisiva per una evoluzione positiva della crisi e per avere assunto l’ oneroso compito della vicepresidenza del Consiglio . 
Saluto tra i nuovi ministri il senatore Spadolini , al quale viene affidato , con l’ impegno di una immediata normalizzazione legislativa , tanto urgente quanto l’ eccezionalità della esigenza richiede , il compito di presiedere ad un nuovo Ministero incentrato sulla gestione dei beni culturali , ivi compresi quelli inerenti allo spettacolo , e sulla tutela dell’ ambiente . 
È un principio di efficienza e di razionalizzazione che comincia ad avere attuazione , ma che presiederà al perfezionamento strutturale ed alla vita quotidiana del Governo . 
Desidero assicurare che nessuna nomina è stata o sarà fatta , che non corrisponda ad obiettive ragioni , a funzioni realmente esistenti , che non dia vantaggio , invece che ai singoli , all’ intera collettività nazionale . 
E ciò sia detto anche a proposito dei sottosegretari , la cui azione è necessaria per la guida della pubblica amministrazione e il cui numero è commisurato alle sentite esigenze di un continuo e puntuale raccordo tra Governo e Parlamento tra l’ iniziativa dell’ esecutivo e gli indeclinabili poteri di controllo del Parlamento . 
La qualificazione politica e programmatica del Governo mette nella giusta luce il modo di essere dello schieramento politico italiano e conseguentemente , la natura , la posizione ed i rapporti delle forze che in esso si collocano . 
Si è parlato di una possibile scelta , una scelta difficile , tra le due componenti socialiste , che , unite o divise , in aspra polemica o in atteggiamenti comprensivi ed amichevoli , hanno concorso , di volta in volta , alla politica di centro-sinistra . 
Nessuno può certo sottovalutare le disarmonie e tensioni che è accaduto talvolta di riscontrare e che hanno fatto da remora alla politica di centro-sinistra , la quale ha vissuto i suoi tempi migliori , proprio quando la polemica diversità si è attenuata , fino a dar luogo ad esperienze efficaci di collaborazione . 
Sarebbe un’ illegittima interferenza del Governo prendere posizione sulle divisioni od anche solo sulle convergenze . 
E tuttavia non possiamo esimerci dal ribadire che appunto , là dove le frizioni hanno perduto la loro asprezza e le ragioni di divergenza non sono apparse insuperabili , ne ha guadagnato in prestigio ed efficacia proprio la politica di centro-sinistra nel suo insieme . 
Ma noi rispettiamo , dicevamo , la diversità e ci limitiamo a rilevare , anche per dare concretezza ad una prospettiva favorevole per il domani , che , quale che sia la posizione reciproca dei due partiti , essi possono concorrere e sono chiamati normalmente a concorrere entrambi ad una politica di razionalizzazione della nostra struttura economica , di adeguamento del nostro sistema sociale , di elevazione civile , di più ampia partecipazione popolare alla realtà dello Stato , di arricchimento ed approfondimento della vita democratica . 
Rinunciare a concorsi significativi per una tale politica , della quale l’ Italia sente imperiosamente la necessità , sarebbe un disperdere forze idonee a dare contributi importanti per una meta tanto ineluttabile , quanto difficile da raggiungere . 
Lasciar risucchiare , a questo stadio del nostro sviluppo sociale e politico , la socialdemocrazia in una politica involutiva , moderata o conservatrice , significherebbe il venir meno , sia pure per un malinteso bisogno di chiarezza , di forze importanti per il progresso del paese e la stabilità , in questo ambito , delle istituzioni . 
Essere anche menomamente indifferenti alla sorte di quell’ autentico partito da frontiera che è il partito socialista , lasciarlo andare , con qualsiasi pretesto , lontano da quell’ area del potere e della responsabilità , dove una forza popolare decide ad un tempo del suo destino e di quello della classe lavoratrice , sarebbe un atto di incoscienza del quale dovremmo vergognarci e pentirci . 
Resta il significato storico della politica di centro-sinistra , per la quale il socialismo italiano , respingendo la lusinga del massimalismo e della demagogia , s’ impegna fino in fondo non per lasciare le cose immutate , non per perpetuare e cristallizzare ingiustizie , ma per assicurare nell’ ordine democratico un profondo mutamento , nel senso dell’ eguaglianza e della giustizia , degli assetti sociali e politici . 
Se si vuol chiamare questa sollecitudine a non disperdere , una non scelta , lo si dica pure . 
In realtà la nostra responsabilità è di coinvolgere in un’ autentica politica di centro-sinistra , di progresso nella libertà e nella partecipazione popolare , tutte le componenti socialiste che la particolare struttura della società italiana genera e rende , ad un tempo , comprensibili e durevoli . 
Si domandano , e giustamente , atti di responsabilità . 
Ma non è forse , accanto ad altri , un atto responsabile il fatto stesso della disponibilità socialista , ed infine di tutto lo schieramento socialista , a sostenere un Governo quale il nostro , non chiuso in se stesso , non adagiato sul presente , ma aperto ad apporti attesi ed auspicati e caratterizzato da una lungimiranza che sospinge appunto verso un avvenire diverso e migliore ? 
Il dato della presenza del partito socialista italiano nell’ area delle responsabilità e dei compiti di governo , mi sembra , dopo una lunga e tormentata esperienza , acquisito . 
È nella logica della situazione , come seria e durevole linea di tendenza , trasporre dal centro alla periferia , dal Parlamento al paese , l’ intesa di governo , sotto la spinta , ad un tempo , della volontà politica dei partiti , dei loro intendimenti costruttivi e del successo della politica di centro-sinistra ; 
una politica la quale , invece di essere messa in crisi dagli avvenimenti , sappia dominarli e trarre da risultati soddisfacenti una durevole investitura ad operare come forza dirigente non solo nei tempi tranquilli , ahimè quanto rari in Italia e nel mondo , ma anche nei tempi di difficoltà e di strettezza nei quali ci tocca vivere . 
Perché non c’ è investitura intermittente , non c’ è compito che valga un giorno sì ed un altro no , ma una investitura permanente , un compito continuo nitidamente disegnato nell’ insieme , dalla politica interna a quella economica e sociale a quella , infine , internazionale . 
Quella coerenza , insomma , feconda che , rendendo certo il quadro politico e rassicurando il paese , sia la prima e fondamentale garanzia contro la tentazione della violenza e la minaccia del fascismo . 
È con profonda amarezza che si deve constatare come il fascismo rinasca dalle sue ceneri , dove lo avevano consumato la guerra esterna e la guerra civile , pur dopo trent’ anni di normale vita democratica e di profonde innovazioni sociali e politiche ; 
pur in presenza di un fortissimo schieramento popolare , diviso sulla soluzione da dare ai molteplici problemi del paese , ma certo solidamente unito nell’ opporre ancora una volta la più forte e vittoriosa resistenza ad ogni tentativo di reintrodurre la logica assurda e disumana della violenza e di riportare l’ Italia sotto il giogo fascista . 
Questo netto rifiuto , politico e morale , ribadito in un’ epoca nella quale sarebbe sembrato impensabile il venire in evidenza di un fenomeno , nella logica delle cose , finito e chiuso , si colloca di fronte a fatti numerosi , gravissimi , legati da un filo neppure troppo sottile e tali da turbare profondamente la coscienza democratica del nostro paese . 
Per quanta efficacia possa esplicare il terribile gioco della violenza , per quanto ne risulti compromessa la sicurezza civile e minate le basi della convivenza , sia ben chiaro che non ci lasceremo sopraffare e che non sarà consentito ad un’ infima minoranza di deviare il corso della storia e di annullare , con l’ intimidazione ed addirittura l’ uso della forza , il processo di riscatto civile , di elevazione sociale e pacifica ed utile dialettica democratica ; 
un processo instauratosi in forza della maturazione del paese e destinato , perciò , a continuare e ad arricchirsi ancora . 
Non sottovalutiamo la gravità della minaccia né il fatto , di per sé significativo , che nessuna , per quanto approfondita , indagine sia riuscita ad inchiodare ancora alle loro responsabilità gli autori , misteriosi ed ignoti , dei più efferati crimini che la storia del l’ Italia moderna sia chiamata a registrare . 
Tutto ciò , come altre cose , consigliano di affinare le tecniche della prevenzione e della repressione di siffatta inusitata forma di delinquenza . 
Mentre desidero ricordare che la particolare attenzione imposta dall’ eccezionale verificarsi di violenze di netta origine fascista , non ci rende insensibili ed inerti di fronte ad altre violenze che dovessero verificarsi ed in effetti si verificano , rendo omaggio alle forze dell’ ordine , le quali sono impegnate in molteplici forme , ed anche con il nuovo ispettorato contro il terrorismo , in un’ opera esemplare e senza sosta di prevenzione e di repressione . 
Intendiamo opporci , oltreché alla criminalità politica , anche a quella comune , che ha avuto , specie negli ultimi tempi , tanto allarmanti manifestazioni . 
Nuovi strumenti legislativi , almeno per quanto riguarda il regime della libertà provvisoria , sono probabilmente necessari per rendere più fecondo il lavoro di questi devoti servitori dello Stato , la cui condizione in tempi e modi opportuni , dovrebbe essere sostanzialmente migliorata . 
Ma dobbiamo dire ancora che , quale che sia il vantaggio che con il compimento di simili gesta ci si proponga di conseguire , le forze politiche , direttamente espresse o indirettamente collegate a questo Governo , ritengono di avere stabilito un giusto equilibrio politico , in presenza del quale il paese può essere considerato , secondo le regole democratiche , adeguatamente rappresentato . 
Esso non rinuncerà a questa conquista civile , per timore della reazione violenta degli scontenti e dei nostalgici . 
Come non c’ è da temere che l’ asse politico possa essere spostato a sinistra , il che sarebbe un’ arbitraria , pericolosa forzatura della realtà politica del paese , così nessuno può sperare di far arretrare verso destra l’ orientamento politico in Italia . 
Siamo coscienti di tutte le nostre responsabilità e siamo fermamente decisi a continuare a percorrere la lunga e difficile strada che ci sta dinanzi , fino alla piena normalizzazione delle istituzioni e degli ordinamenti del nostro paese . 
Il nostro atteggiamento nei confronti dell’ estrema destra , che purtroppo non esaurisce qui la sua presenza nella vita nazionale , non può essere che di recisa opposizione , che sappiamo del resto essere ricambiata per quanto riguarda la formula realizzata e l’ indirizzo politico perseguito . 
Vi è , quindi , una divergenza politica di fondo , che non lascia altro posto che all’ esercizio dei diritti e all’ adempimento dei doveri sanciti negli ordinamenti democratici e parlamentari . 
Diversa è certo la posizione del partito liberale , che giudica , pur nell’ opposizione alla formula politica , atto per atto l’ operato del nostro Governo . 
Il partito liberale è un partito democratico , che ha rifiutato la suggestione della grande destra totalitaria , anche se resta , per sua scelta ed insieme per obiettive ragioni , del tutto fuori della logica della politica di centro-sinistra . 
In quanto esso è mosso da ispirazione democratica , osservazioni , critiche e proposte di questo partito saranno sottoposte ad attento esame per una risposta non pregiudiziale , tanto quanto non è pregiudiziale l’ opposizione liberale . 
Da questo ad intravedere un pentapartito che poggi sul consenso socialista e sul semidissenso liberale v’ è una lunga strada . 
E devo dire francamente che non vedo esistere le condizioni politiche che potrebbero indurre a percorrerla . 
Resta il discorso del partito comunista . 
Di fronte ad esso i partiti che costituiscono o appoggiano questo Governo hanno , com’ è naturale , una certa diversità di atteggiamenti in relazione alle loro tradizioni ed idealità . 
Essi convergono però almeno su di un punto , ed è poi quello che interessa il Governo come tale . 
Non si tratta infatti di dire in questa sede l’ opinione mia o dell’ onorevole La Malfa o di altri , che abbiamo avuto tutti occasione di esprimere in sedi proprie ed in armonia con gli indirizzi fondamentali dei nostri rispettivi partiti . 
Il punto nel quale ci ritroviamo certamente uniti è nel rilevare la diversità tra il Governo , con le sue intuizioni e propositi generali , ed il partito comunista nella sua ideologia e funzione nello schieramento politico italiano . 
Una diversità che possiamo qualificare di polemica o dialettica , in quanto essa induce a ribadire che il Governo è collocato nel suo ruolo , che intende assolvere fino in fondo , di maggioranza ed il partito comunista in quello suo proprio di opposizione che esso porta avanti , del resto , egregiamente e ritraendone rilevanti possibilità d’ influenza in Parlamento , nelle regioni e nelle istituzioni locali ( dov’ è talvolta anche robusta maggioranza ) la vita generale del paese . 
Il rapporto tra noi ed i comunisti è quindi per sua natura dialettico . 
Una democrazia è caratterizzata sotto due diversi profili , dell’ alternativa cioè e del confronto . 
Non dirò che in linea di principio non vi siano entrambe queste caratteristiche in un libero gioco democratico qual è il nostro . 
Ma il realismo ci induce a prendere atto di quelle profonde diversità che rendono meno credibile in Italia che non sia altrove la prospettiva di quella vera alternanza al potere delle forze implicate nel gioco politico . 
Sicché ebbi a dire – e credo sia profondamente vero – che la democrazia italiana è , per la grande distanza che separa dall’ opposizione comunista le forze alleate di maggioranza , una democrazia difficile , e cioè con ridotte possibilità di un vero e continuo succedersi di forze politiche nella gestione del potere . 
Da qui il rifiuto di prendere in considerazione il cosiddetto compromesso storico , una sorta di incontro a mezza strada , qualche cosa di nuovo che ad un tempo sia e non sia un alternarsi nei ruoli di maggioranza ed opposizione , il profilarsi di una diversità che non consista in un mutamento delle forze di guida , ma nel deformante aggiungersi ad altre della componente comunista . 
L’ esistenza di questo Governo significa che non accettiamo questa prospettiva . 
Ma per quanto difficile sia , per le ragioni già dette , la democrazia italiana , essa non cessa di essere una democrazia , ed anzi resta scorrevole e feconda specie se si consideri il secondo profilo sotto il quale essa si presenta e cioè quello del confronto . 
Tanto infatti siamo chiusi alla confusione tra maggioranza ed opposizione , quanto siamo aperti all’ attenta e costruttiva considerazione e valutazione politico-parlamentare di quel che viene pensando , dicendo e facendo valere con inalterata presenza il partito comunista sulle questioni cruciali che soprattutto la crescita tumultuosa del paese va proponendo . 
Di questo confronto , dai limpidi contorni e che può approdare anche all’ accettazione , concorde nella maggioranza , in tutto ed in parte , di emendamenti e proposte dell’ opposizione , non solo non abbiamo timore , ma anzi lo ricerchiamo come una sorta di verifica , comunque si risolva la comparazione , della giustezza della tesi che in buona fede abbiamo professato e portato avanti . 
È innegabile del resto che il partito comunista è la più potente opposizione , ha forti radici popolari , elabora con impegno , e talvolta con finezza , tesi e proposte che il legame profondo con vasti settori di elettorato ( non tutto ideologicamente comunista ) gli vanno suggerendo . 
In questo stato di cose l’ attenzione è dovuta ed il confronto interessante . 
Ma un dibattito come questo né significa né prelude in alcun modo ad un rapporto diverso da quello giusto e nitidamente espresso , quando si è detto che il Governo si colloca , nella sua autonomia ed autosufficienza politica e programmatica , come maggioranza di fronte ad opposizioni , lieto se il suo senso di responsabilità , che lo fa particolarmente pensoso in quest’ ora difficile di corretto e costruttivo rapporto con il paese e le forze politiche nel loro insieme , troverà una risposta polemica e stimolante , ma , come è stato detto , responsabile . 
Nel quadro complesso , che sono andato delineando , non ho parlato esplicitamente della democrazia cristiana . 
Né credo che tocchi a me farlo . 
Mi sia consentito solo di dire , insieme con la mia profonda gratitudine per la fiducia accordatami , che in questa complicata e difficile problematica la democrazia cristiana è presente con lucida visione , con capacità dialettica , con senso della storia , con la consapevolezza delle responsabilità che continuano ad incombere su di essa come partito popolare e democratico di dominante importanza . 
Il confronto , del quale stiamo parlando , si fa non tanto su idee generali ( il che è piuttosto compito dei partiti ) , ma su precise impostazioni programmatiche , seriamente e responsabilmente elaborate . 
Dovrò qui limitarmi a cenni soltanto , tanto vasta ed impegnativa è la materia , per la quale del resto faccio riferimento sia al documento elaborato dall’ onorevole Fanfani ed accettato , in linea di massima , oltre che dalla democrazia cristiana , dagli altri partiti ora impegnati , sia al ricco patrimonio di idee contenuto nel programma dell’ ultimo Governo Rumor , le cui proposte , alcune del resto già giunte alla sede parlamentare , facciamo nostre . 
Ma vorrei in particolare sottolineare quanto attiene ai diritti civili e politici , materia nella quale le innovazioni non costano in misura incompatibile con il momento di austerità che il paese vive . 
Mi siano però consentite alcune considerazioni . 
L’ attuazione del disegno costituzionale ha la sua linea fondamentale , tanto ai fini della efficienza dei pubblici poteri quanto ai fini di una reale partecipazione democratica , nello sviluppo delle autonomie locali e in primo luogo delle regioni , che rappresentano il dato più rilevante del nostro ordinamento e la cui collaborazione è necessaria al Governo per far fronte ai gravi e complessi problemi del paese . 
La collaborazione tra Governo e regioni richiede un dialogo continuo , leale e costruttivo , per assicurare , fuori da esasperanti conflitti , l’ armonia della politica economica nazionale e la pur essenziale unità dell’ ordinamento . 
Tale dialogo presuppone un quadro di certezze sui rispettivi ruoli , le rispettive competenze e le rispettive scelte di politica economica , sociale e civile , che , nonostante gli importanti passi fatti sin qui , non può ritenersi ancora sufficientemente definito . 
È perciò necessario proseguire ed intensificare il dialogo tra la Presidenza del Consiglio e , per essa ed in essa , il ministro per le regioni ed i presidenti delle giunte . 
Oggetto più immediato di questo dialogo è l’ impegno del Governo di completare , prima del rinnovo dei consigli regionali , la disciplina del trasferimento alle regioni dei poteri dell’ amministrazione centrale e degli enti pubblici nazionali , di riformare la legge finanziaria , di modificare la contabilità regionale , di sollecitare l’ approvazione delle più importanti leggi-cornice e di risolvere infine le questioni più rilevanti delle regioni a statuto speciale . 
Contemporaneamente , si tratta di valorizzare le possibilità di coordinamento che a livello locale possono offrire i programmi regionali per la ripresa , nel modo più proprio ed immediato , della programmazione economica nazionale . 
Il Governo sa perciò di poter contare fin d’ ora sui positivi risultati della collaborazione con le regioni , per le quali giunge ormai il momento di spiegare tutte le loro capacità di governo e di amministrazione negli importanti settori ad esse affidati , per far fronte alle responsabilità politiche che loro competono rispetto a ciascuna realtà regionale . 
Desidero poi assicurare la particolare ed amichevole attenzione del Governo per la regione Trentino - Alto Adige con i suoi particolari ordinamenti , al fine di rendere possibile una pacifica e feconda convivenza tra i diversi gruppi linguistici . 
La sempre più ricca articolazione del corpo sociale , i ritmi di sviluppo del sistema produttivo , la crescente domanda di partecipazione democratica , danno particolare rilevanza , specie nell’ attuale delicata congiuntura , alla elaborazione e realizzazione di una politica delle istituzioni amministrative . 
Tale politica non solo dovrà porre al servizio dell’ interesse pubblico nel campo sociale ed economico una struttura amministrativa e di direzione politico-esecutiva modernamente efficiente , produttiva e competitiva , ma , nelle mutate condizioni culturali e sociali , dovrà conferire all’ amministrazione diretta e indiretta dello Stato autorità e autorevolezza nuove in un rapporto di comprensione e credibilità da parte delle forze culturali , sociali , politiche , delle organizzazioni sindacali ed economiche , dei lavoratori , dei giovani , degli imprenditori e dei cittadini tutti . 
Il Governo intende perciò portare avanti la nuova legge sulla Presidenza del Consiglio , la ristrutturazione organica e funzionale dei ministeri , affrontare il problema di un più razionale impiego del personale secondo criteri di funzionalità e mobilità , adottare le misure necessarie per innovare le tecniche di organizzazione e di lavoro . 
Il Governo chiede perciò al Parlamento che gli vengano conferiti in tempi brevi i necessari strumenti con riguardo al disegno di legge di delega già approvato dal Senato e si riserva di sottoporre , per altri temi , le sue proposte . 
Sulla base del fondamentale documento Lucifredi , il Governo pertanto elaborerà , con la più ampia consultazione e collaborazione delle regioni e del mondo scientifico , un apposito disegno di legge . 
Il rilievo poi che l’ amministrazione indiretta dello Stato ha nella vita sociale induce a sollecitare al Parlamento la rapida approvazione del disegno di legge sul riordinamento degli enti pubblici già discusso dinanzi alla Camera . 
Il Governo da parte sua assume l’ impegno di dare a tale riordinamento rapida attuazione , anche provvedendo , nel previsto termine di tre anni , alla soppressione degli enti non più utili . 
Desidero confermare che il Governo intende continuare a sviluppare i rapporti con i sindacati . 
Si tratta di grandi forze sociali , espressione di esigenze autentiche che è nostra responsabilità conoscere e valutare . 
Grandi forze sociali non limitate ad un’ episodica azione rivendicativa , ma dotate di senso di responsabilità , di misura e di consapevolezza civica , sono esse canali importanti per il raccordo tra Governo e paese . 
E – si noti – ciò può e deve avvenire nei due sensi , dal sindacato al Governo e dal Governo al sindacato e , per questo tramite , alle masse lavoratrici , le quali hanno acquisito , anche per una sofferta ed efficace dialettica interna , una visione d’ insieme ed un senso autentico delle necessità nazionali . 
Ciò può avvenire , prevalentemente , nelle forme flessibili dell’ incontro politico , ma anche nelle sedi istituzionali del Consiglio , che è da riformare , dell’ economia e del lavoro ed in quelle proprie della programmazione . 
Tutto ciò , sia detto chiaramente , salvaguardando , come nostro preciso dovere , le prerogative proprie del Parlamento e del Governo . 
Vorrei pure ricordare la concessione di diritti politici in un’ età che la maturità dei nostri giovani mostra poter essere sensibilmente anticipata . 
Per questa , come per analoghe iniziative , il Governo si sente pienamente impegnato . 
Per quanto riguarda i problemi dell’ informazione , il Governo , avvalendosi delle indicazioni emerse dall’ indagine conoscitiva parlamentare , intende presentare , nel più breve termine e dopo aver esperito le necessarie consultazioni con le categorie operanti nel settore , un disegno di legge di riforma organica dell’ editoria . 
È impegno del Governo sollecitare l’ approvazione definitiva della riforma del diritto di famiglia , il cui testo – proveniente dalla Camera che lo approvò nell’ ottobre 1972 e già lo aveva approvato nella precedente legislatura – è all’ esame della Commissione giustizia del Senato in sede referente . 
È superfluo sottolineare l’ importanza e il significato – nel campo dell’ adeguamento alla Costituzione e alle esigenze della società moderna della nostra legislazione civile – di questa riforma , che fu iniziata dal primo Governo di centro-sinistra da me presieduto e che ha suscitato nel paese tanto fervore di discussioni , di approfondimenti , di attese . 
Il Governo si propone di affrettare al massimo – con il proposito e la speranza di non utilizzare interamente i due anni di durata della delega – i lavori per la stesura del nuovo codice di procedura penale , secondo i principi , i criteri e le precise direttive contenuti nella legge di delega 3 aprile 1974 , n. 108 . 
Anche questa riforma , che ha iniziato il suo cammino nel 1965 su un disegno di legge presentato dal Governo da me allora presieduto , è attesa come necessaria e urgente , per assicurare al processo italiano uno strumento moderno , unitario nella sua impostazione , meno attento alle formalità che al suo scopo essenziale di rendere la giustizia penale più sicura e sollecita . 
Sono al lavoro di redazione qualificati gruppi di lavoro le cui conclusioni saranno sottoposte – istituto per istituto – alla Commissione consultiva prevista dalla legge di delega , la quale ha già cominciato ad esprimere pareri di indirizzo su alcuni argomenti fondamentali . 
Il Governo confida nel prossimo compimento dell’ iter parlamentare della riforma del primo libro del codice penale che , approvato dal Senato nel gennaio 1973 , trovasi in corso di esame in sede legislativa presso la Commissione giustizia della Camera ; 
ed egualmente in una prossima conclusione dell’ esame da parte della Camera dei deputati , che ha già esaurito la discussione generale , della riforma dell’ ordinamento penitenziario il cui testo , pervenutole dal Senato , ha subito , in sede referente in Commissione , aggiornamenti e precisazioni capaci di placare apprensioni e perplessità dell’ opinione pubblica , giustamente allarmata dal dilagare della criminalità e portata a reclamare non maggiore crudezza dell’ espiazione ( ciò che sarebbe inaccettabile ) , ma maggiore sicurezza della custodia carceraria nel pieno rispetto dello scopo della pena costituzionalmente determinato . 
L’ economia di queste dichiarazioni non consente l’ esame di tutti gli altri temi affrontati in disegni o proposte di legge già presentati o in corso di preparazione che egualmente formeranno oggetto dell’ attenzione e dell’ impegno del Governo , dalla riforma dell’ ordinamento forense alla legge sul patrocinio dei non abbienti , che dovrà essere realisticamente esaminata tenendo conto della dimensione effettiva della spesa statale che essa importa e della esperienza fornita dalle norme in materia di patrocinio gratuito già operanti nel nuovo processo del lavoro . 
Ma va ricordato che parte rilevante dei problemi della giustizia sono di carattere organizzativo e strumentale . 
E pertanto la più solerte attenzione sarà dedicata a tali problemi ( da quelli dell’ edilizia giudiziaria e carceraria , a quelli della ricostituzione degli organici del personale ausiliario dopo l’ imponente esodo ) , utilizzando con maggiore prontezza ed efficacia , normative e stanziamenti già esistenti , e proponendo gli altri provvedimenti necessari e compatibili con le necessità di contenimento della spesa pubblica . 
La entrata in applicazione della legge sullo stato giuridico per personale della scuola statale e per la creazione dei nuovi organi di partecipazione è un momento importante nella storia dei nostri ordinamenti scolastici . 
Ad una scuola che si è quantitativamente modificata in questi anni in modo straordinario , giungendo a rappresentare ormai una realtà di circa undici milioni di studenti , si è voluto imprimere un carattere nuovo mediante la creazione degli organi di partecipazione , strumenti importanti di presenza , nell’ ambito delle precise competenze di ciascuno , delle varie componenti della comunità scolastica , insegnanti , studenti , genitori ; 
come ai livelli propri di responsabilità i rappresentanti delle regioni , degli enti locali e delle forze sociali . 
C’ è da esprimere l’ augurio che il complesso avvio di questa esperienza molto avanzata possa svilupparsi nel modo più ordinato e fecondo . 
Condizione pregiudiziale è che essa venga rispettata da parte di tutti nella sua natura educativa ed interesse di tutti è che la scuola italiana si distingua per la serietà e la serenità degli studi . 
A questo riguardo precise sono le responsabilità del Governo come grande è la fiducia che il corpo docente saprà dare anche in questa delicata fase di avvio del rinnovamento delle nostre istituzioni educative il suo peculiare contributo di saggezza e di impegno . 
Siamo , per altro , tutti consapevoli dei molteplici interventi di riforma che ancora ci attendono al fine di migliorare il nostro sistema di istruzione . 
La tematica è vastissima e complessa così come molti dei problemi aperti non sono esclusivi del nostro paese . 
È , quindi , con uno spirito di apertura e di attenzione intorno ai problemi generali scaturenti dalla cosiddetta crisi della scuola come dall’ esame approfondito degli specifici problemi della scuola italiana che possono e debbono prendere vita gli interventi di riforma . 
Si deve sopperire con un nuovo pluriennale piano di spese alle indifferibili esigenze che scaturiscono dalle carenze in atto in materia di edilizia scolastica ed universitaria . 
Si debbono rendere più incisivi gli interventi in materia di diritto allo studio , cioè di effettiva parità nelle opportunità , e che consigliano un confronto fra lo Stato e le regioni . 
Debbono essere affrontati in una visione generale di riforma i molteplici problemi dell’ università di cui è indispensabile preservare il carattere , anche nella sua nuova dimensione di massa , di fondamentale centro di propulsione e di attuazione della ricerca scientifica . 
A questo riguardo e per accennare solo ad alcuni aspetti caratterizzanti della riforma delle nostre istituzioni universitarie , è importante introdurre la organizzazione dipartimentale nell’ ordinamento universitario , come pure riprendere il vecchio tema del diploma di primo livello e della introduzione del dottorato di ricerca . 
È necessario procedere sulla via della riforma della scuola secondaria superiore , anche al fine di correggere la frammentazione eccessiva di specializzazioni riscontrabili negli attuali ordinamenti , provvedendo altresì a ridefinirne i programmi di studio , anche per accompagnarne il processo di progressiva trasformazione . 
Nello stesso tempo è necessario definire meglio il ruolo delle regioni in materia di formazione professionale . 
È altresì compito del Governo di procedere al potenziamento della scuola nel periodo dell’ obbligo e all’ estensione della scuola materna . 
È infine necessario affrontare in modo organico e realistico il vasto tema dell’ educazione per gli adulti . 
Sempre più ampie risorse sono state destinate dal paese al sistema di istruzione . 
È doveroso , per conseguenza , con la fissazione di precise priorità e di organici piani di intervento , garantire , attraverso il canale dell’ istruzione , il più alto beneficio per la collettività in termini di crescita umana e civile delle giovani generazioni . 
Nel corso del 1974 le economie dei paesi industrializzati sono state caratterizzate da esplosioni inflazionistiche senza precedenti ; 
il tentativo di contenerne l’ ampiezza con il ricorso alla politica monetaria conferisce consistenza alla minaccia di una recessione generalizzata . 
La concentrazione dei redditi nei paesi produttori di petrolio largamente eccedenti la loro capacità di spesa attribuisce a questi paesi il potere di ampliare le oscillazioni dei rapporti di cambio tra le monete dei maggiori paesi industriali spostando gli ingenti fondi liquidi dei quali essi dispongono . 
La costruzione di un sistema monetario internazionale coerente con l’ obiettivo di un ordinato sviluppo dei paesi industriali e di quelli emergenti appare impossibile . 
Ma l’ incombente minaccia di disgregazione del sistema economico internazionale e la necessità di impedire che ciò accada nell’ interesse comune di produttori e consumatori di petrolio dovrebbe convincere gli uni e gli altri della necessità di concordare una strategia globale . 
Da parte nostra non si è mancato e non si mancherà di cooperare in tutte le sedi affinché si giunga alla definizione di quella strategia , senza che alcuno tragga profitto dalla propria condizione di forza o dalla propria condizione di debolezza . 
Tra i paesi industriali siamo il più esposto ; 
intendiamo risolvere le nostre difficoltà accettando i vincoli derivanti dalla nostra appartenenza alla comunità internazionale . 
Quei vincoli sono divenuti più stringenti per noi in seguito al nostro ricorso al credito delle istituzioni internazionali ; 
non ci doliamo che ciò sia accaduto , essendo nostra convinzione che l’ avanzamento economico del nostro paese non riuscirebbe fattibile se esso recidesse i legami che lo uniscono al resto del mondo . 
La crisi in atto conferma che nessun superamento di essa sarebbe attuabile se tutti , e non soltanto noi , non accettassero qualche limitazione della sovranità nazionale . 
Nell’ ambito del Fondo monetario internazionale abbiamo appoggiato le iniziative volte alla istituzione di una speciale facilitazione di credito destinata a finanziare i disavanzi ; 
siamo stati l’ unico dei paesi industrializzati ammesso a quella forma di finanziamento . 
Auspichiamo che nel corso del 1975 l’ azione intrapresa dal Fondo incontri il consenso dei produttori di petrolio e crediamo che quanto più ampia essa sarà , tanto maggiore sarà il contributo alla stabilità del sistema monetario internazionale . 
Abbiamo sostenuto le proposte della Commissione della Comunità economica europea concernenti il collocamento diretto di prestiti da parte della Comunità . 
Analogo atteggiamento abbiamo assunto nell’ ambito dell’ OCSE . 
Il segretario di Stato americano ha proposto un programma di cooperazione fra i maggiori consumatori di petrolio . 
Crediamo che risponda all’ interesse nazionale concorrere all’ attuazione di quel programma alla condizione che esso non conduca ad una contrapposizione fra consumatori e produttori di petrolio ma ad un incontro fra gli uni e gli altri mediante il quale si definisca nella comunanza degli obiettivi un comportamento atto ad avvicinare al loro raggiungimento . 
Mentre la situazione della nostra bilancia dei pagamenti ci induce a sollecitare qualunque iniziativa promuova una redistribuzione di fondi dalla quale il nostro paese possa avvantaggiarsi , osserviamo che , quando essa abbia luogo nella cerchia dei paesi consumatori soltanto , non elimina i pericoli insiti nell’ accumulazione di fondi liquidi nel ristretto gruppo dei paesi produttori : 
la causa di instabilità del sistema monetario internazionale permane . 
Uno sviluppo duraturo degli scambi internazionali non potrebbe avvenire in un sistema poggiato sopra un aumento indefinito di debiti e un aumento indefinito di crediti in forma liquida . 
Occorre muovere verso l’ equilibrio degli scambi di beni e servizi e , nel corso del tempo , verso un avanzo dei paesi debitori ; 
essendo fra questi , ne sentiamo l’ assillo . 
Gioverà a questo fine l’ accelerazione dei programmi di investimento da parte dei paesi produttori di petrolio ; 
nella misura nella quale quei programmi non siano sufficienti per assorbire la totalità degli introiti in valuta estera di quei paesi , dovrebbe porsi il problema di un loro trasferimento ai paesi in corso di sviluppo . 
Esportando verso questi ultimi maggiori quantità di prodotti , i paesi industriali pagherebbero una parte delle proprie importazioni di petrolio ; 
sorgerebbe così un sistema economico più equilibrato e al tempo stesso meno ingiusto . 
Il problema dell’ altezza del prezzo del petrolio e di un suo possibile contenimento dovrebbe essere considerato nel contesto sopra descritto . 
La globalità delle soluzioni e la ricerca di esse in ambito multilaterale non escludono l’ opportunità di accordi bilaterali con i paesi che hanno in corso programmi di sviluppo , all’ attuazione dei quali anche il nostro paese ha contribuito e intende contribuire in sempre più larga misura . 
La complessa situazione internazionale esige che , insieme con le altre , anche la nostra voce sia ascoltata . 
Ma ciò non sarebbe possibile quando essa seguitasse a levarsi da un paese che mostrasse di essere incapace di restringere nel proprio interno l’ area della paralisi burocratica , del privilegio , della dissipazione . 
Non otterremo credibilità se seguiteremo a mostrare che l’ eliminazione delle contraddizioni delle quali soffre la nostra società si compie battendo le strade facili che conducono all’ inflazione . 
L’ obiettivo prioritario della nostra politica economica rimane ancora quello di frenare l’ ascesa dei prezzi , aumentati dapprima sotto la spinta dell’ anormale rialzo delle materie prime , ma che continuano oggi a crescere soprattutto per il tentativo dei diversi gruppi sociali di conservare il livello reale del loro reddito , in presenza di un prodotto nazionale che si è ridotto a seguito del peggioramento delle ragioni di scambio internazionali . 
La politica per ridurre l’ inflazione è strettamente connessa alle politiche per il riequilibrio della bilancia dei pagamenti , poiché nessun successo durevole potrà essere conseguito sul fronte dei nostri conti con l’ estero se l’ aumento dei prezzi non sarà contenuto ad un livello pari a quello dei nostri maggiori concorrenti . 
La prospettiva di un raffreddamento dei prezzi delle materie prime sui mercati internazionali giustifica ora un maggior ottimismo circa la possibilità di una progressiva riduzione nel corso del 1975 dei saggi dell’ inflazione interna ; 
tuttavia è assai probabile che , ancora per molti mesi , l’ aumento dei prezzi in Italia superi quello di tutti gli altri paesi d’ Europa , ad eccezione della Gran Bretagna . 
A parte le gravi conseguenze sulla distribuzione del reddito e in particolare sul salario reale dei lavoratori e dei pensionati e sulla creazione di sacche di rendita presso taluni intermediari finanziari a danno delle imprese che producono , la continuazione del processo inflazionistico produce pesanti effetti deflazionistici sui livelli della produzione e dell’ occupazione . 
Siamo infatti ora entrati in quella fase del ciclo economico in cui l’ inflazione non sostiene più , con i suoi effetti di congiuntura drogata , l’ espansione della produzione , ma i costi tendono a crescere più rapidamente dei prezzi attesi e il gioco delle aspettative induce a smobilitare le scorte . 
La domanda finale diviene sempre più debole , sia perché cadono le opportunità di investimento , sia perché il timore della disoccupazione riduce la propensione a consumare , sia infine perché i redditi di molti gruppi sociali non sono cresciuti allo stesso ritmo del costo della vita . 
Il nostro sistema produttivo appare già oggi seriamente compromesso dal ristagno della domanda in termini reali . 
Dalla presentazione al Parlamento della Relazione previsionale e programmatica sono passate appena otto settimane , ma in questo tempo l’ aggravarsi della crisi economica internazionale e il rapido peggioramento delle prospettive sul mercato interno , testimoniato da una generale caduta degli ordini alle imprese , inducono a correggere in senso più pessimistico le previsioni per il 1975 . 
Il nostro ciclo economico , dopo la sfasatura degli anni scorsi , è ormai sincronizzato con la fase di recessione che da tempo coinvolge le maggiori economie industriali ed ha assunto in questo autunno difficile dimensioni preoccupanti e non prevedibili solo qualche mese fa . 
Se la coesistenza di inflazione e di recessione è un male che caratterizza l’ intero sistema dell’ economia mondiale , essa assume in Italia un carattere più acuto e più pericoloso per le debolezze intrinseche della nostra economia e della nostra società e per le tensioni tra i diversi gruppi sociali che la crescita rapida e disordinata del passato ci ha lasciato in eredità . 
A questo si aggiunge il forte deficit dei nostri conti con l’ estero : 
nei mesi passati , alla forte dipendenza del nostro paese per i suoi approvvigionamenti energetici dall’ estero , si era aggiunto , a peggiorare la bilancia dei pagamenti , l’ effetto sulle importazioni e sulle esportazioni di una domanda interna ancora vigorosa , sull’ onda di un ciclo partito con un anno di ritardo rispetto a quello internazionale , con la conseguenza che per il 1974 , accanto a un poderoso saldo negativo prodotto dall’ aumento dei prezzi del petrolio , abbiamo accumulato altri tre o quattro miliardi di dollari di deficit non petrolifero . 
Tale deficit è ora , a causa del raffreddamento della nostra economia , in via di eliminazione e l’ obiettivo di contenere nel 1975 l’ indebitamento estero nei limiti del maggior esborso dovuto ai più alti prezzi petroliferi appare relativamente raggiungibile . 
In questo quadro di un’ economia in difficoltà , i margini di manovra della politica economica sono ulteriormente ridotti dalla situazione della nostra finanza pubblica . 
Le spese sono cresciute disordinatamente negli anni scorsi sotto la pressione delle innumerevoli domande di una società esigente , per l’ accavallarsi di reali problemi di bisogni sociali da soddisfare con le riforme e di spinte corporative che avremmo dovuto con più coraggio contrastare . 
Nel frattempo i nostri ordinamenti tributari , anche in relazione alla delicata fase della loro riforma , sono stati impari all’ esigenza di trasferire alle pubbliche amministrazioni quote crescenti del reddito nazionale , in modo da permettere un fisiologico finanziamento con maggiori entrate fiscali della crescente spesa pubblica . 
Anzi , proprio quando l’ inflazione provocava un gonfiamento dei redditi e della domanda , la proporzione del prelievo fiscale rispetto al reddito tendeva a decrescere , cosicché nessuna azione stabilizzatrice veniva svolta dalla finanza pubblica . 
La rigidità della spesa e delle entrate delle pubbliche amministrazioni e i pesanti deficit della loro gestione finanziaria , difficilmente comprimibili nel breve periodo , minacciano di scaricare sull’ apparato produttivo del paese tutto l’ onere dell’ aggiustamento , poiché , in presenza di un mercato finanziario teso , la necessità di assicurare mezzi finanziari per coprire tale deficit riduce paurosamente il credito per le attività produttive e per gli investimenti destinati a creare in futuro nuova occupazione . 
Ma non solo per i suoi costi e per gli eccezionali livelli del suo deficit , più facilmente sopportabili fino a quando l’ economia è in espansione , la macchina pubblica pesa così gravemente sull’ attuale fase di cattiva congiuntura , ma anche perché i non risolti problemi della riforma amministrativa , la permanenza di ordinamenti arcaici che premiano valori e comportamenti contraddittori rispetto alle esigenze di una moderna gestione , la carenza di un decentramento razionale che responsabilizzi i diversi livelli decisionali , impediscono di mobilitare l’ apparato pubblico per gestire politiche d’ urto che richiedono decisioni a tempi accelerati o per esercitare controlli diffusi sui comportamenti dei privati che siano in contrasto con il disegno della politica economica nazionale . 
Di qui gli insuccessi nella politica di controllo dei prezzi e di repressione dell’ evasione fiscale e delle frodi valutarie ; 
di qui la stasi degli investimenti in opere pubbliche ; 
di qui , infine , le stesse gravi manchevolezze che andiamo scoprendo con crescente preoccupazione nello sviluppo dei settori strategici come in quello dell’ elettricità . 
Non ci sfuggono quindi i rischi dell’ attuale situazione economica , caratterizzata dai pericoli di segno opposto della recessione e dell’ inflazione , né i vincoli , che devono essere realisticamente accettati , derivanti dalle insufficienze negli strumenti operativi di cui il Governo dispone . 
Come facemmo altre volte nell’ esperienza degli ultimi quindici anni , dovremo accettare nei prossimi dodici mesi una battuta d’ arresto nello sviluppo della domanda interna per distruggere i germi dell’ inflazione e per creare più spazio alle esportazioni nette . 
Il Governo , tuttavia , non intende subire passivamente il ciclo economico , ma si propone di sorvegliarne l’ evoluzione per scongiurare il pericolo che da una recessione controllata il paese scivoli in una lunga depressione . 
Davanti a questo difficile quadro , anche la politica economica dovrà articolarsi in un insieme di misure , talune restrittive , altre espansive , in una strategia complessa , per il successo della quale molto contano la rapidità delle decisioni e l’ opportuna sequenza degli interventi . 
Dobbiamo da un lato vigilare che taluni limiti di guardia siano rigorosamente rispettati nella dinamica dell’ offerta di moneta , nell’ evoluzione dei redditi monetari , nello sviluppo della spesa pubblica corrente ; 
ma , nel contempo , dobbiamo fornire stimoli perché l’ attività produttiva non si afflosci , eliminare talune strozzature dovute alla mancanza di investimenti pubblici , impedire che la disoccupazione aumenti pericolosamente . 
La congiuntura avversa non fornisce un pretesto per il rinvio delle riforme , ma anzi ci impone l’ impegno di riparare la macchina mentre essa è in corsa , trovando il coraggio e la concordia di intenti – ispirati dal sentimento del pericolo mortale che , per l’ intera comunità nazionale , la depressione dell’ economia può rappresentare – per propositi audaci , per rinunce coraggiose , che in periodi di prosperità non abbiamo saputo fare . 
Il paese non uscirà dalle presenti difficoltà soltanto per la sua capacità di sopportare con pazienza , ma con passività , i sacrifici che la situazione impone . 
Conteranno soprattutto lo scatto di volontà , il vigore e la fantasia con cui noi tutti sapremo affrontare la sfida di adattare l’ economia ai nuovi equilibri internazionali , di inventare nuove e più vere relazioni tra dirigenti e lavoratori , di mobilitare all’ estremo la capacità di lavoro delle pubbliche amministrazioni . 
La lotta contro l’ inflazione e l’ obiettivo di riequilibrare i conti con l’ estero impongono anche per il futuro prossimo un attento controllo della politica monetaria . 
L’ offerta di liquidità deve essere contenuta secondo programmi precisi , sia per migliorare le partite correnti e in conto di capitale della bilancia dei pagamenti , sia per impedire che un credito più facile fornisca un’ ulteriore spinta al processo inflazionistico . 
La pressione di una politica monetaria severa va dunque mantenuta per un certo tempo , poiché un prematuro mutamento di rotta rischia di farci perdere in un sol colpo i lenti , quasi impercettibili successi finora ottenuti sul fronte della politica di contenimento dell’ aumento dei prezzi , e quelli , più sostanziosi , già conseguiti in termini di riduzione dei saldi negativi verso l’ estero . 
Taluni aspetti dell’ attuale politica monetaria dovranno tuttavia , dopo l’ esperienza degli ultimi mesi , essere riesaminati ed eventualmente corretti . 
L’ esigenza di frenare le fughe di capitali e di incentivare il rientro di quelli già all’ estero impone di mantenere i nostri saggi d’ interesse più elevati di quelli internazionali . 
Il costo del denaro ha però raggiunto negli ultimi tempi livelli eccezionalmente alti , che non sono giustificati dalle dimensioni della manovra di restrizione del credito in atto , e minaccia di creare crisi di solvibilità a catena e di pregiudicare i conti economici di molte imprese . 
La facilità con cui non pochi enti pubblici ricorrono all’ indebitamento senza preoccuparsi degli oneri che si scaricheranno sui bilanci futuri e il quadro largamente imperfetto nel quale si svolge la concorrenza fra le diverse banche e che permette loro di spuntare interessi esorbitanti è alla radice di questo pericoloso fenomeno : 
bisogna dunque operare per correggerlo , senza per questo dover mutare gli indirizzi di fondo della politica monetaria . 
A ciò può giovare il richiamo dei dirigenti dei molti istituti di credito appartenenti al settore pubblico al loro ruolo e ai limiti che da esso derivano allo spregiudicato sfruttamento di talune favorevoli situazioni di mercato ; 
ma , ove ciò non basti , si renderanno necessari interventi più incisivi , volti a migliorare l’ efficienza dei meccanismi concorrenziali e a reprimere gli abusi . 
L’ eccezionale livello della remunerazione dei depositi bancari ha aggravato la crisi del mercato obbligazionario , che ha visto scomparire quasi del tutto l’ offerta di fondi da parte di privati ; 
ne è seguita una restrizione nella provvista degli istituti speciali di credito . 
L’ espansione del credito globale interno è stata perciò inferiore ai programmi comunicati a febbraio al Fondo monetario internazionale ed esiste oggi di conseguenza spazio per una moderata accelerazione nel finanziamento dell’ economia . 
Tale spazio potrà essere occupato sia attraverso un allargamento delle operazioni di credito industriale e del credito fondiario , sia permettendo una maggiore espansione del credito ordinario per il sostegno dei cicli di produzione delle imprese che programmano di aumentare la quota del loro prodotto collocata all’ estero . 
Nell’ ultimo anno si è proceduto ad una più controllata politica dei bilanci della pubblica amministrazione , il cui deficit di cassa si manterrà per il 1974 , nonostante l’ inflazione , a livelli monetari analoghi a quelli del 1973 . 
Tale livello è tuttavia anormalmente elevato ed esso dovrà essere progressivamente ridotto nella prospettiva dell’ espansione delle esportazioni e degli investimenti negli anni futuri . 
In particolare , dovrà essere scartata qualsiasi ipotesi di un aumento delle spese correnti senza una immediata copertura fiscale e sarà dunque necessario , attraverso il più attento controllo da parte del dicastero del tesoro dei flussi di cassa delle diverse amministrazioni , procedere anche al taglio di spese che per la loro natura possono essere rinviate nel tempo , pur se già contemplate nel bilancio dello Stato per il 1975 presentato alla Camera . 
La necessità di una severa revisione delle spese è legata anche alla probabilità che nel corso del prossimo anno lo Stato debba assumersi nuovi oneri in relazione alla necessità di « socializzare » una parte dei costi della crisi economica , in particolare di quelli derivati dall’ aumento della disoccupazione . 
Un controllo attento , condotto al più alto livello di Governo , dovrà essere esercitato sulle assunzioni di personale da parte delle amministrazioni e degli enti pubblici , nel quadro di un impegno ad una migliore utilizzazione del personale , favorendo la sua mobilità tra le diverse amministrazioni ; 
e dovranno essere valutate , in un franco scambio di opinioni con i sindacati , le gravi conseguenze sui deficit di molti enti pubblici derivanti da livelli salariali ingiustificatamente più elevati di quelli dell’ amministrazione centrale dello Stato . 
Una maggiore libertà di manovra esiste invece per il finanziamento delle spese di investimento , particolarmente di quelle nei settori prioritari cui accennerò successivamente , ove sia possibile assicurare una loro copertura sul mercato finanziario senza aumentare il ricorso al finanziamento monetario da parte dell’ istituto di emissione . 
L’ equilibrio della finanza pubblica va anche perseguito con una rigorosa politica tributaria , la quale non dovrà risolversi nella approvazione affrettata di nuovi provvedimenti legislativi per una compensazione di gettito che potrebbe derivare dalla rigorosa applicazione della riforma , ma si concreterà attraverso una severa azione amministrativa che introduca rapidamente gli strumenti di accertamento previsti dalla nuova legislazione . 
In particolare , si provvederà anzitutto , sotto il profilo normativo , all’ emanazione delle disposizioni correttive e integrative previste dalla legge delega in relazione alle esperienze acquisite nel periodo di applicazione finora trascorso . 
Eventuali esigenze di rettifiche o modificazioni che superino i limiti consentiti dalla legge di delegazione formeranno oggetto di provvedimenti legislativi , che dovranno altresì considerare alcuni aspetti che derivano dai mutamenti della situazione economica e dalla diminuzione che si è verificata nel potere d’ acquisto della moneta . 
Si esclude nel modo più netto che rientri nei programmi e nelle prospettive del Governo l’ introduzione di un’ imposta patrimoniale , della quale così inopportunamente si continua a parlare in alcuni ambienti e da parte di alcuni organi di stampa . 
Sotto il profilo amministrativo , verrà compiuto ogni sforzo per consentire la precisa e rigorosa applicazione delle norme tributarie . 
Va fatto tuttavia presente che ci troviamo in una situazione di estrema difficoltà , per gli esodi ingenti che l’ amministrazione ha subito non accompagnati dalla necessaria opera di revisione delle strutture organizzative e di riqualificazione del personale , nonché per il ritardo nell’ approvazione dei provvedimenti legislativi presentati al Parlamento , intesi a far fronte alle esigenze dell’ organizzazione dell’ amministrazione . 
L’ opera di riorganizzazione amministrativa — alla quale ogni possibilità reale d’ azione è inevitabilmente subordinata — non può essere improvvisata né può essere svolta in un breve periodo , ma richiederà un impegno coerente e tenace di molti anni . 
La particolare natura dell’ inflazione in questa fase della congiuntura economica del nostro paese non permette di affidare la politica di stabilizzazione dei prezzi soltanto al contenimento della domanda globale attraverso gli strumenti della politica monetaria e fiscale , ma impone anche di sorvegliare attentamente l’ andamento dei prezzi e l’ evoluzione della contrattazione salariale . 
In un periodo d’ alta congiuntura e di crescita inflazionistica della domanda , a poco valgono i controlli diretti sui prezzi dei singoli prodotti o la moderazione dei sindacati nella rivalutazione delle remunerazioni ; 
ma in una fase come l’ attuale tali controlli e tale moderazione possono accelerare il processo di stabilizzazione e ridurre l’ impatto deflazionistico dei meccanismi d’ inflazione e delle politiche di contenimento della domanda . 
Occorre dunque riprendere con oculatezza , ma anche con rinnovato vigore , le politiche di regolamentazione dei prezzi di taluni prodotti alimentari attraverso gli opportuni interventi dell’ AIMA , le cui strutture operative saranno convenientemente rafforzate e a cui saranno assicurati i necessari finanziamenti . 
Si procederà altresì alla ristrutturazione delle tariffe elettriche nell’ interesse dei consumi popolari necessari . 
Le strutture tecniche del CIP subiranno una radicale revisione e la sua azione di controllo sarà accentuata , in modo che la caduta dei prezzi delle materie prime si rifletta prontamente nei prezzi dei prodotti finali . 
Un’ azione a più largo respiro per razionalizzare la distribuzione sarà condotta , promuovendo con idonee forme di incentivazione l’ evoluzione strutturale del settore , attraverso l’ incontro tra forme associative di cooperative e di dettaglianti e iniziative commerciali di grandi dimensioni . 
Sono consapevole che il dialogo fra Governo e sindacati nelle presenti circostanze , in Italia come in qualsiasi altro paese , non sarà né facile né privo di incomprensioni e di rischi di fallimento . 
Sono però anche convinto che i paesi che hanno una maggiore possibilità di sopravvivere all’ attuale crisi non sono quelli più ricchi di materie prime e di fonti energetiche , ma quelli in cui sarà possibile instaurare un più fecondo rapporto e una più immediata comprensione fra il Governo e le classi lavoratrici . 
Se infatti i governi , nel tentare di stabilizzare l’ economia e di garantire il valore della moneta , si vedono costretti a seguire politiche monetarie e politiche fiscali restrittive , mentre i sindacati per conto loro , nell’ attesa di nuovi aumenti dei prezzi , si sforzano di ottenere aumenti difensivi dei salari che scontano l’ inflazione futura , l’ economia potrà risultare schiacciata come in una morsa e a lungo potranno coesistere fenomeni di inflazione e di recessione . 
Certo , le premesse di successo di questo difficile dialogo sono maggiori quando l’ espansione crea redditi addizionali , la cui distribuzione può lasciare sodisfatti i diversi gruppi sociali , di quanto non siano in una congiuntura in cui il problema fondamentale è quello di distribuire equamente l’ onere di una consistente riduzione del tenore di vita . 
Il Governo , ferme restando le sue prerogative istituzionali e quelle del Parlamento , intende aprire con i sindacati un ampio esame su concreti provvedimenti diretti , da un lato , a minimizzare gli effetti negativi sull’ occupazione connessi con la caduta degli investimenti produttivi e , dall’ altro , a sostenere adeguatamente i redditi delle categorie più colpite . 
La discussione con i sindacati deve essere guidata dalla considerazione globale della situazione economica del paese e sarà pertanto affidata a un’ autorità di governo particolarmente qualificata a valutare le conseguenze delle diverse ipotesi di soluzione delle controversie del lavoro sullo sviluppo dell’ economia e a tener presente che soluzioni non appropriate potrebbero avere effetti rovinosi sulla bilancia dei pagamenti , sull’ evoluzione dei prezzi e sui livelli di occupazione . 
Il Governo non ha una posizione pregiudizialmente contraria al problema di adottare meccanismi più efficaci di protezione dei salari contro gli aumenti del costo della vita , ma non potrà non far presente nelle future discussioni con i sindacati che , secondo calcoli degli uffici della programmazione , la sola generalizzazione della misura dello scatto di scala mobile ai livelli attuali degli impiegati di seconda categoria , limitatamente ai quattro trimestri del 1975 , assorbirà quasi integralmente quell’ aumento del 16 per cento del monte dei salari che la Relazione previsionale e programmatica valuta come l’ aumento massimo compatibile per l’ anno prossimo con l’ equilibrio della nostra economia e lascerà pertanto uno spazio minimo per altri miglioramenti . 
In particolare , il Governo non potrà in ogni caso tollerare che si apra una rincorsa fra le diverse categorie di lavoratori , con una disastrosa concorrenza nel richiedere maggiori aumenti , guidata dai gruppi che già godono di remunerazioni più elevate . 
Esso ha il dovere di avvertire che gli eventuali provvedimenti fiscali che si rendessero necessari per contenere la crescita dei consumi , in relazione ad un’ eccessiva espansione dei redditi monetari , non potrebbero non avere – come mostrano molte esperienze in Italia e all’ estero – , indesiderabili effetti sui livelli dell’ attività economica e , di conseguenza , anche sull’ occupazione . 
Il Governo non vuole soltanto gestire la recessione e distribuirne più equamente gli oneri , ma è fermamente deciso a preparare la ripresa . 
La politica economica del 1975 si articolerà dunque in una serie di iniziative , con uno scadenzario già oggi chiaramente delineato che risponde all’ esigenza di graduare l’ introduzione delle politiche di sostegno all’ economia in relazione ai comprovati successi conseguiti nel risanamento della bilancia dei pagamenti e nella lotta contro l’ inflazione . 
I provvedimenti più urgenti sono quelli relativi al sostegno delle esportazioni e alla riduzione delle importazioni , attraverso i quali sarà possibile perseguire simultaneamente i due obiettivi fondamentali della nostra politica economica relativi all’ equilibrio dei nostri conti con l’ estero e al contenimento delle spinte recessive che minacciano i livelli di occupazione . 
In questa prima fase si dovrà perseguire con la maggiore rapidità possibile un sostanziale miglioramento dei nostri saldi con l’ estero , condizione imprescindibile per ristabilire il credito , politico e finanziario , del nostro paese nel mondo e per consentirgli un più facile accesso al finanziamento del suo disavanzo petrolifero ; 
senza dover accelerare , con effetti disastrosi per la nostra economia , l’ aggiustamento anche di questa parte del deficit complessivo con l’ estero . 
In concreto , il programma di emergenza inteso ad influenzare direttamente le esportazioni e le importazioni tende a sottrarre il paese all’ alternativa secca fra l’ obiettivo di migliorare i conti con l’ estero , anche a costo di dosi massicce di disoccupazione , e quello di difendere i livelli di occupazione a scapito delle riserve valutarie . 
Intendiamo anzitutto razionalizzare i consumi energetici , con l’ obiettivo di ridurre le importazioni di greggio per il 1975 ad un livello inferiore del 10 per cento a quelle del 1973 : 
per realizzare questo obiettivo si dovranno introdurre misure di contenimento dei consumi per il gasolio destinato al riscaldamento attraverso la graduale adozione di contingentamenti accompagnata da una campagna per il miglioramento degli impianti e l’ eliminazione degli sprechi ; 
avviare un programma per la razionalizzazione dei consumi di olio combustibile nell’ industria ; 
introdurre misure per un miglioramento dell’ efficienza dei sistemi di trasporto , soprattutto nelle grandi aree metropolitane , attraverso una migliore regolamentazione del mezzo privato da collegarsi all’ effettiva realizzazione dei programmi nel campo dei trasporti pubblici ; 
controllare , sempre nel campo dei trasporti , il rispetto dei limiti di velocità a suo tempo introdotti . 
Lo sforzo dei nostri esportatori , che deve essere inteso a recuperare la quota del mercato mondiale che eravamo riusciti ad acquistare qualche anno fa , sarà sostenuto da provvedimenti diretti a rendere operativi i tradizionali strumenti della politica del commercio estero : 
sollecito rimborso dell’ IVA , aumento del plafond assicurativo , rifinanziamento del Mediocredito centrale per garantire il credito agevolato alle esportazioni di impianti e macchinari a pagamento differito . 
Intendiamo inoltre facilitare con finanziamenti , anche in conto di capitale , la costituzione di società e di consorzi per l’ esportazione ; 
introdurre norme fiscali compatibili con i nostri impegni internazionali a favore delle imprese esportatrici ; 
autorizzare , come già detto , la concessione di credito ordinario , svincolata da plafond attualmente in vigore che limitano l’ espansione degli impieghi bancari , a favore delle imprese esportatrici . 
Oltre ai consumi energetici dovranno essere scoraggiati anche altri consumi che incidono gravemente sulla bilancia dei pagamenti , sia con misure fiscali , sia utilizzando gli strumenti di informazione pubblica per un’ adeguata e intelligente propaganda , sia limitando le vendite di alcuni generi in giorni determinati . 
L’ esportazione di capitali verso l’ estero sarà combattuta attraverso un maggiore rigore nei controlli e una più decisa azione di repressione penale dei reati valutari , in particolare se commessi da funzionari di istituti di credito che favoriscono o rendono in qualsiasi modo possibili fughe di capitali ; 
con maggiore fermezza saranno anche represse le violazioni alle disposizioni valutarie relative all’ ammontare massimo di valuta concesso per i viaggi all’ estero , in modo da ridurre sostanzialmente l’ onere sulla bilancia dei pagamenti del turismo italiano oltre frontiera . 
Queste politiche dirette a migliorare la bilancia dei pagamenti , senza contenere la produzione , costituiranno il primo tempo della politica economica del nuovo Governo . 
Di conseguenza , i provvedimenti legislativi e amministrativi , richiesti per la loro attuazione saranno approntati con la massima urgenza . 
Il secondo tempo sarà invece rappresentato da una serie di programmi intesi sia a riorganizzare importanti settori dell’ attività produttiva , le cui carenze sono state poste in luce proprio dall’ attuale crisi , sia a sostenere la domanda interna nel settore degli investimenti . 
La distinzione dei due tempi riguarda la cronologia degli interventi ; 
non solo la messa a punto dei programmi di investimento richiederà qualche mese e dovrà importare una più acuta sensibilità che non nel passato per gli aspetti « gestionali » , che sono il presupposto per una rapida ed efficace attuazione , ma anche , come si è detto , occorrerà ottenere un consolidamento dei miglioramenti in atto dei nostri conti con l’ estero e della lotta all’ inflazione prima di lanciare una concentrazione massiccia di nuove iniziative che attivino la domanda interna . 
In ogni caso la preparazione del secondo tempo impegnerà subito il nuovo Governo , che non intende trovarsi in ritardo all’ appuntamento di un’ auspicabile ripresa dell’ economia mondiale nella seconda metà del 1975 che allenti il vincolo rappresentato dalla bilancia dei pagamenti . 
Il Governo è consapevole di chiedere molti sacrifici ai nostri concittadini . 
Ma questi sacrifici non debbono durare oltre il tempo strettamente necessario al riaggiustamento della nostra economia . 
Ed il Governo considera un dovere primario , a cui non intende venir meno , garantire per un futuro non lontano una prospettiva di ripresa dell’ espansione . 
La situazione congiunturale sconsiglia di tracciare un piano troppo vasto di nuove iniziative e induce invece , per un impegno di serietà , a concentrare gli sforzi in un limitato piano di emergenza che investe tre settori – la produzione energetica , l’ agricoltura , l’ edilizia , pubblica e privata – scelti in modo da affrontare già oggi , nell’ ambito di un’ azione di sostegno congiunturale , alcuni dei grandi temi di ristrutturazione a medio termine della nostra economia , imposti dal mutamento del sistema dei costi comparati in un mercato internazionale profondamente mutato per l’ aumento dei prezzi delle fonti energetiche e per la prospettiva di ricorrenti squilibri nella disponibilità di materie prime e di prodotti agricoli . 
Il Governo assume l’ impegno , per ciascuno di questi tre grandi settori di intervento , di presentare alle Camere a scadenza ravvicinata le necessarie proposte di legge ; 
di riorganizzare e di potenziare le relative strutture amministrative ; 
di mettere a disposizione con assoluta priorità adeguati mezzi finanziari nell’ ambito del bilancio pubblico e del controllo dei flussi finanziari e creditizi . 
Il piano dell’ energia dovrà essere inquadrato in una prospettiva a lungo termine , riguarderà l’ intero sistema energetico e non singoli settori , sarà collocato in un quadro di collaborazione internazionale e in particolare di collaborazione coi nostri vicini della Comunità europea . 
Le gravi difficoltà conseguenti alla crisi petrolifera mondiale hanno posto in evidenza non soltanto debolezze naturali della nostra economia , mancante di essenziali materie prime , ma anche difetti strutturali di organizzazione , che sono invece correggibili . 
Occorre perciò procedere all’ unificazione della politica energetica in un’ unica autorità . 
Un’ iniziativa in questa direzione comporta una stretta integrazione delle direttive e dei compiti dell’ ENEL , dell’ ENI e di altri organismi che si occupano della ricerca applicata e della produzione di energia nucleare . 
Occorre , del pari , assegnare all’ ente di Stato impegnato nell’ approvvigionamento petrolifero competenze globali in materia di approvvigionamento di tutte le materie prime energetiche , dal combustibile nucleare al carbone , ed esaminare alla luce dell’ esperienza i criteri di economicità della gestione dell’ ENEL . 
Tutto questo comporta una scelta prioritaria di finanziamento alla ricerca e agli investimenti in campo elettro-meccanico - nucleare e alle ricerche petrolifere all’ estero e soprattutto in Italia , dalla quale tanto si aspetta il paese . 
Il secondo programma d’ urgenza dovrà permettere di assicurare all’ agricoltura le necessarie risorse per una rapida espansione della produzione , in modo da rovesciare , già nei prossimi anni , l’ impressionante scalata del deficit alimentare della bilancia dei pagamenti . 
Non puntiamo all’ autosufficienza in ogni settore e intendiamo invece , nell’ ambito della politica agricola europea , al cui aggiornamento ci proponiamo di partecipare con un più continuativo impegno , valorizzare le produzioni per le quali l’ agricoltura italiana presenta una più elevata vocazione . 
Gli investimenti pubblici , con priorità per i piani di irrigazione e di rimboschimento e per le infrastrutture – comprese l’ assistenza tecnica e la ricerca – saranno adeguatamente finanziati , mentre si provvederà a garantire alle imprese quella necessaria offerta di credito che , negli ultimi tempi , è scesa a livelli pericolosamente insufficienti . 
Saranno prese le disposizioni opportune per la definizione di precisi indirizzi produttivi , in particolare per i settori critici del grano duro , della bieticoltura , dei cereali foraggeri e dell’ allevamento del bestiame . 
Per quest’ ultimo settore si provvederà a fornire incentivi , mezzi di finanziamenti , interventi a regolamentazione dei mercati , per il consolidamento e l’ espansione degli allevamenti bovini e per un forte sviluppo della produzione carnea sostitutiva di quella bovina . 
Si chiederà al Parlamento una sollecita approvazione del disegno di legge governativo per il potenziamento della zootecnia , così come di quello che recepisce le direttive comunitarie per la riforma delle strutture . 
Per favorire un razionale reinserimento in produzione di alcuni milioni di ettari ora abbandonati , particolarmente nell’ alta collina e in montagna , si proporrà un provvedimento legislativo per la cessione forzata dei terreni incolti suscettibili di valorizzazione agricola . 
Per la politica dell’ edilizia , mentre si provvederà al sollecito rifinanziamento delle opere pubbliche che , a causa dell’ aumento dei costi , minacciano di non poter essere portate a termine , si assicurerà l’ accelerazione dei tempi di realizzazione dei programmi già deliberati e , non appena approvati i relativi disegni di legge , l’ avviamento dei nuovi programmi per l’ edilizia scolastica e universitaria . 
Accanto a questa azione che investe l’ intera amministrazione , è necessario un intervento straordinario capace di incidere in modo immediato sull’ industria delle costruzioni attraverso progetti di emergenza affidati alla regione , capaci di mobilitare rapidamente energie imprenditoriali e di sostenere l’ occupazione . 
Per la politica della casa si utilizzeranno i risultati emersi nell’ indagine conoscitiva svolta dalla Commissione lavori pubblici della Camera per la riorganizzazione dell’ intervento pubblico nel settore e per l’ accelerazione delle procedure di spesa . 
L’ azione principale di questo programma d’ urto sarà tuttavia rappresentata da un vasto piano di edilizia convenzionata , collegato a nuovi meccanismi di raccolta del risparmio , che permettano di superare la cronica insufficienza dei tradizionali canali di finanziamento dell’ edilizia . 
Questo programma dovrà permettere l’ accesso alla proprietà della casa a vasti ceti sociali a reddito modesto , e garantire un’ offerta addizionale di case popolari in affitto . 
Sono consapevole dello scetticismo e della diffidenza con cui l’ opinione pubblica reagisce ai propositi di rilanciare la politica della casa e delle opere pubbliche : 
ma proprio per questo , traendo vantaggio dall’ esperienza degli insuccessi finora accumulati il Governo deve affrontare con energia e con impegno il compito di rimettere in marcia il settore . 
In collaborazione con le regioni e con i comuni , si dovrà realizzare nei prossimi mesi una vasta operazione di acquisizione di aree nell’ ambito della legge n. 167 e della legge n. 865 , che forniscono la base per un efficace intervento dei comuni nella politica dei suoli , mentre si appronteranno i nuovi strumenti finanziari . 
Entro la fine del 1975 questo complesso di azioni dovrà permettere di avviare lavori addizionali nell’ ordine di 2 mila miliardi di lire , che con i loro effetti diretti e indiretti , potranno avere una parte determinante nel contrastare i meccanismi della depressione . 
La difficile congiuntura dell’ economia mondiale , con la più acuta contrazione della domanda mai sperimentata finora in questo dopoguerra sia in Italia sia all’ estero , metterà le imprese del nostro paese di fronte a straordinarie difficoltà . 
È intenzione del Governo coordinare ogni sforzo per riportare l’ industria italiana nella situazione di espansione dinamica che essa aveva nel mondo fino a pochi anni or sono . 
Le imprese italiane possono essere certe che il loro sforzo in questa direzione viene valutato nelle sue reali dimensioni , essendo esso condizione necessaria per la stessa sopravvivenza del nostro sistema economico . 
L’ opera del Governo non può tuttavia fermarsi ad interventi e a sussidi di carattere settoriale , ma in essa si deve esprimere la chiara volontà politica di non restringere e di non umiliare quello spazio di intrapresa che ha dato negli ultimi anni minacciosi segni di debolezza . 
Le difficoltà del momento non saranno quindi prese come occasione per creare nuovi ingiustificati processi di concentrazione , e , in ogni caso , non dovranno condurre ad un ulteriore allargamento della sfera pubblica dell’ economia . 
L’ equilibrio fra pubblico e privato è già stato portato ad un punto oltre il quale sarebbe compromessa non solo la dinamica delle strutture produttive , ma quello stesso decentramento nelle decisioni economiche che costituisce la condizione di permanenza di una società pluralistica e democratica . 
Il problema dei salvataggi industriali , che pure ha avuto in passato momenti di grande importanza per il benessere del paese , si ripropone quindi in termini nuovi : 
esso non può ulteriormente mutare i rapporti fra pubblico e privato per non mutare le strutture stesse della costituzione materiale della nostra Repubblica e deve trasformarsi in una azione di promozione soprattutto per le aree del Mezzogiorno . 
Non è facile pensare momenti di ristrutturazione territoriale in tempi in cui tutto sembra concentrato nell’ organizzare la ritirata , e non il progresso . 
Ma è proprio in questi momenti che occorre fare lo sforzo massimo per non lasciare che l’ andamento incontrollato degli eventi travolga soprattutto la parte più debole del paese . 
È in tempi come questi che occorre impostare i piani per il decentramento delle aree metropolitane del paese , che stanno per essere travolte da condizioni di vita sempre meno umane e sempre meno correggibili , se non si frenerà o addirittura non si bloccherà la loro crescita demografica . 
Esse stanno infatti monopolizzando tutte le strutture del settore terziario superiore e rischiano di diventare un cervello sempre più isolato in un corpo sempre più lontano ed esangue . 
Il recupero del l’ Italia delle province , portando verso di esse , e soprattutto verso quelle meridionali , la maggiore quota possibile dell’ attività ragionevolmente decentrabile , costituirà uno dei preminenti obiettivi del Governo da me presieduto e condizionerà in particolare tutta la politica della ristrutturazione industriale . 
L’ attività economica pubblica nel Mezzogiorno dovrà perciò essere rivolta ad integrare i grandi progetti delle partecipazioni statali con la mobilitazione di iniziative e di forze delle strutture private italiane e , appena questo diverrà realisticamente perseguibile , anche di quelle straniere . 
Non è interesse di nessuno , infatti , mantenere gli attuali squilibri in Europa , e sarà perciò nostro dovere proporre soluzioni che , se portate avanti con serietà e continuità , non potranno non dare frutti di sviluppo economico e civile a noi e ai nostri partners europei . 
Alle forze sociali , agli imprenditori e ai sindacati , noi assicuriamo che quest’ opera di decentramento e di recupero di tutto il prezioso contesto della provincia italiana non solo non verrà realizzata senza di loro , ma richiederà anzi tutta la loro attiva iniziativa . 
Chiediamo tuttavia a tutti di comprendere i sacrifici e le rinunce che sono necessari per questa opera di trasformazione : 
se non si accetta che nulla muti e che nulla venga tolto , si deve anche accettare che niente venga creato . 
Il problema del Mezzogiorno è il problema stesso dello sviluppo economico del nostro paese e tale rimane anche in questa difficile fase congiunturale , che si è abbattuta con un’ intensità direttamente proporzionale al grado di arretratezza sulle aree più povere del nostro paese . 
I tre programmi d’ azione predisposti per l’ emergenza interessano profondamente le regioni meridionali , sia perché in esse più acuti sono i problemi del decadimento delle strutture urbane e della carenza di abitazioni , sia perché i problemi energetici , più gravi nel Mezzogiorno che al nord , potrebbero interferire pesantemente sulla sua industrializzazione , sia infine perché è soprattutto nel Mezzogiorno che l’ agricoltura deve fare un salto di qualità per assicurare i rifornimenti alimentari del paese . 
Nel contempo , tutti gli altri programmi dell’ intervento ordinario e straordinario devono essere accelerati ; 
si dovrà avviare a concreta attività la finanziaria meridionale ; 
si dovrà adeguare il sistema degli incentivi industriali con la rapida presentazione al Parlamento di nuove proposte di legge ; 
si dovrà infine valutare le esperienze acquisite finora per predisporre in tempo il provvedimento legislativo per il rifinanziamento della legge n. 853 . 
Il Governo non potrà portare a termine i suoi propositi per una politica di risanamento e di rilancio dell’ economia senza la profonda convinzione da parte dei governi locali , dei sindacati e degli imprenditori , che la eccezionalità dei pericoli che incombono sulla comunità nazionale richiede una rinnovata unità di intenti , un più meditato sforzo di integrazione dei comportamenti di ciascuno nel quadro di una strategia globale , una puntigliosa volontà di sopravvivenza nazionale . 
Senza la collaborazione del sistema delle autonomie locali non sarà infatti possibile ottenere una rapida messa a punto dei programmi ed una sollecita realizzazione degli interventi in due dei settori sui quali si impernia l’ azione di rilancio congiunturale : 
agricoltura ed edilizia , materie , l’ una e l’ altra , aperte agli interventi regionali e , nel caso dell’ edilizia , largamente condizionata dalle iniziative dei comuni . 
Ai sindacati si richiede non soltanto di misurare le loro rivendicazioni alle più strette compatibilità imposte dalla difficile fase congiunturale , ma anche di programmare queste rivendicazioni in modo da non creare tensioni tra categorie e categorie e di concentrare le limitate possibilità di crescita del monte salari a favore dei lavoratori a più basso reddito . 
Pur nell’ autonomia delle lotte del lavoro , i sindacati dovranno inoltre valutare l’ opportunità di assumere atteggiamenti di maggiore disponibilità in relazione ai problemi di mobilità e di orari , nei casi in cui tale disponibilità possa favorire l’ adeguamento del nostro sistema produttivo al mutato quadro dell’ economia internazionale e la promozione delle nostre esportazioni . 
Alla tenacia e alla fantasia degli imprenditori e dei dirigenti fa capo la responsabilità di cogliere la grande sfida per la conquista di nuove quote di mercato nei paesi petroliferi , nelle economie socialiste e nei tradizionali mercati di sbocco dei nostri prodotti . 
La crisi che attraversiamo è certamente la più grave che l’ Italia abbia dovuto affrontare negli ultimi trent’ anni ed i prossimi mesi saranno senza dubbio tra i più dolorosi e difficili della nostra storia nazionale . 
Al di là del lungo tunnel vi è comunque la prospettiva che , attraverso il lavoro comune degli italiani , il paese possa riprendere la sua marcia verso obiettivi di giustizia e di benessere economico . 
Onorevoli deputati , è mio dovere dire con sincerità che siamo in presenza di una situazione internazionale la quale desta preoccupazione . 
La questione mediorientale è infatti carica di incognite ; 
la crisi cipriota ha inasprito la convivenza tra le due comunità dell’ isola e reso difficili i rapporti tra due paesi pur legati da vincoli politici . 
Gli accordi di Parigi sul Vietnam , nei quali avevamo riposto e riponiamo ancora , malgrado tutto , le più grandi speranze , non hanno ancora trovato la loro completa applicazione . 
Dal canto loro i negoziati sul disarmo , nei vari fori nei quali essi si articolano , non hanno finora corrisposto alle attese dell’ umanità per un mondo affrancato dalla paura . 
In merito alla situazione economica anche il segretario generale delle Nazioni Unite ha parlato di una crisi mondiale di straordinaria ampiezza . 
Non vorrei però mancare di fare menzione di avvenimenti incoraggianti che orientano i nostri sforzi nella giusta direzione . 
Fra essi sono certamente la restaurata libertà della Grecia , il serio avviamento del Portogallo verso la normalità democratica , l’ iniziato processo di decolonizzazione , il miglioramento della situazione politica nel subcontinente dell’ Asia del sud . 
L’ accordo di Algeri del 26 agosto fra il Portogallo e la Guinea Bissau e l’ accordo di Lusaka del 7 settembre per la indipendenza del Mozambico e del trasferimento dei poteri al « Frelimo » sono importanti e non solo perché evitano ulteriori spargimenti di sangue . 
Questa concatenazione di eventi , confrontata con la ripresa democratica in alcuni punti del mondo , mette in evidenza come la libertà sia un bene indivisibile che , se si vuole per sé , non può essere disconosciuta ad altri , nonché il ruolo svolto nel processo di decolonizzazione dalle Nazioni Unite nel loro insieme , da gruppi di Stati , o singolarmente da Stati membri tra i quali certamente anche il nostro . 
Nostre molteplici dichiarazioni sono state suggerite da avvenimenti connessi alla decolonizzazione dei territori sotto amministrazione portoghese , ma esse hanno un riferimento più ampio giacché dovunque , anche se con saggia gradualità , deve svolgersi il processo di decolonizzazione , il cui impeto e la cui inarrestabilità sono testimoniati anche dalla sola visione dell’ Assemblea generale dell’ ONU cui partecipano 118 delegazioni , mentre al tempo della Conferenza di Bandung i membri erano soltanto 58 . 
Alle Nazioni Unite ed alla loro politica va il sincero appoggio del Governo italiano , anche in considerazione di nuove importanti funzioni che l’ organizzazione va assumendo . 
La nostra biennale presenza in seno al Consiglio di sicurezza a partire dal 1° gennaio 1975 , ci permetterà di svolgere un’ azione impegnata ed assidua , a servizio dell’ organizzazione e nello spirito delle sue idealità . 
Della grave situazione economica del mondo ho già detto . 
Vorrei qui limitarmi ad osservare che possiamo contrapporre ad una minaccia così grave la coscienza che noi ora abbiamo dei rapporti di interdipendenza i quali legano i vari sistemi economici e le prospettive di progresso di tutti i popoli del mondo . 
Particolarmente grave la situazione di molti paesi emergenti ed in particolare dei più poveri fra di essi , che della crisi energetica e di quella monetaria ( come di una eventuale recessione ) rischiano di subire le conseguenze più gravi . 
Con questi paesi l’ Italia si sente solidale , anche perché , pur trovandosi ad un diverso livello di sviluppo , essa è altrettanto priva di risorse naturali , tanto che la crisi mondiale in atto la pone di fronte a problemi fuori di misura per le risorse finanziarie di cui essa può autonomamente disporre . 
A parere del l’ Italia l’ avvenire è condizionato da una autentica cooperazione e solidarietà internazionali nell’ affrontare i problemi strutturali della economia mondiale – che sono quelli dell’ energia , della popolazione , dell’ alimentazione , del finanziamento dello sviluppo , del progresso e della diffusione della tecnologia – al fine di stabilire una migliore e più giusta ripartizione delle ricchezze del mondo . 
Sulla base di questo convincimento l’ Italia ha favorito , fra l’ altro , la positiva risposta della Comunità economica europea all’ appello del segretario generale delle Nazioni Unite per il programma di emergenza a favore dei paesi più colpiti dall’ attuale crisi economica . 
E in forza degli stessi principi l’ Italia guarda ai rapporti della comunità con i paesi del « terzo mondo » , siano essi associati ed associabili ovvero appartenenti ad altre aree , come il mondo arabo , il Mediterraneo e l’ America latina . 
E proprio con questi paesi l’ Italia , anche singolarmente , intrattiene le migliori e più feconde relazioni . 
Ogni appello alla cooperazione internazionale in materia economica presuppone ovviamente , onorevoli deputati , il mantenimento della pace nelle varie regioni del globo . 
Al riguardo non possiamo tacere , soprattutto come paese che dal continente europeo si protende nel Mediterraneo , le nostre preoccupazioni per la questione medio-orientale e per la crisi cipriota . 
In medio oriente permangono infatti , e si sono da ultimo acuite , le tensioni , nonostante i progressi compiuti grazie all’ opera del segretario di stato americano con la fissazione di un quadro negoziale , che opportunamente si colloca nel sistema delle Nazioni Unite , e con la conclusione degli accordi per il disimpegno militare . 
È dunque necessario un nuovo e decisivo sforzo per superare posizioni contrastanti : 
il che richiede in primo luogo un contributo coraggioso delle parti direttamente interessate , nella consapevolezza che proprio i loro reali interessi esigono che col negoziato si stabilisca una giusta pace a vantaggio di tutti i popoli della regione . 
L’ oggetto di tale negoziato dovrà essere l’ attuazione della risoluzione n. 242 nella sua integralità . 
Tale decisione del Consiglio di sicurezza fissa i principi per un regolamento del conflitto , tale da assicurare a tutti i paesi della regione una pacifica convivenza entro confini sicuri e riconosciuti . 
Il riconoscimento e la certezza di poter vivere entro frontiere sicure devono , a nostro avviso , valere tanto per gli Stati arabi quanto per Israele , la cui integrità politica e territoriale non può essere rimessa in discussione . 
La piena applicazione del principio dell’ inammissibilità di acquisizioni territoriali con la forza costituisce una condizione primordiale della pace . 
La sicurezza di tutti gli Stati della regione , più che in equilibri militari , mai sufficienti , deve essere trovata nel consenso politico e nella convinzione che la coesistenza fra di essi è , oltreché necessaria , possibile . 
L’ altro aspetto essenziale della crisi in medio oriente concerne il popolo palestinese cui non può e non deve essere ulteriormente sottratta la possibilità di decidere del proprio destino . 
Ebbi già ad affermare sin dal 1970 che si tratta di un problema di natura politica , poiché ai palestinesi non si può negare il diritto di avere una patria . 
Di qui l’ importanza che acquista il dibattito sulla questione palestinese in seno alle Nazioni Unite . 
Quanto più esso sarà costruttivo , e pertanto ispirato a giustizia e realismo , tanto più potranno scaturire indicazioni utili al negoziato di pace . 
Quanto a Cipro , le tensioni che hanno punteggiato la crisi – anche quando era latente – di ricorrenti esplosioni di violenza , sono state aggravate dalle drammatiche conseguenze del colpo di Stato del 15 luglio . 
Ora più che mai il problema è di individuare per l’ isola un assetto che tenga conto delle legittime aspirazioni delle due comunità , accordando a ciascuna di esse una efficace tutela , la quale , permettendone la pacifica coesistenza , costituisca una solida base della sovranità e dell’ indipendenza di Cipro . 
Quanto alla soluzione del problema di fondo , i nove paesi della Comunità europea hanno svolto – collettivamente ed individualmente – numerosi interventi , ed hanno auspicato che sia fatto dai responsabili , ciascuno per la sua parte , tutto quello che la ripresa del negoziato renda necessario con l’ ovvio rispetto della dignità nazionale e avendo presente le mutate condizioni dell’ isola in relazione all’ assetto che per essa venne previsto dagli accordi di Zurigo e di Londra , salva sempre l’ indipendenza e la sovranità di Cipro . 
Una soluzione della crisi cipriota ci sembra possibile , purché i governi greco e turco tengano conto che ciò che li spinge ad accordarsi è molto più di ciò che li divide . 
Il problema della pace non è solo quello della sua restaurazione nelle zone che presentano conflitti o crisi in corso di sviluppo . 
Esso ha invece una accezione più ampia , essendo collegato a quello della sicurezza , che sarebbe ben precaria , se fondata sull’ instabile equilibrio della reciproca paura . 
Per quel che si riferisce al disarmo , ho già accennato agli insoddisfacenti risultati finora registrati nei vari fori investiti della questione . 
Il Governo italiano ribadisce la sua adesione al trattato di non proliferazione , anche se è consapevolmente preoccupato per tutto ciò che sembra contrastare il raggiungimento dell’ obiettivo perseguito della non disseminazione dell’ armamento atomico . 
Ma è possibile e necessario salvaguardare le prospettive della piena utilizzazione pacifica dell’ energia atomica , auspicando , a tal fine , la più attenta disamina in occasione della Conferenza di revisione del trattato di non proliferazione , diretta ad adattare il trattato , come ha rilevato il segretario generale delle Nazioni Unite , alle nuove realtà internazionali e raccogliere quelle universali adesioni che sono condizione imprescindibile per un suo effettivo successo . 
Poiché siamo in materia di trattato di non proliferazione , vorrei ricordare l’ articolo VI del trattato che pone in prospettiva l’ intera problematica del disarmo generale e completo , sotto un rigoroso ed efficace controllo internazionale . 
È questo un obiettivo ancora lontano e sarebbe ingenuo sottovalutare le difficoltà del cammino da percorrere , di cui però uno degli ostacoli è stato già superato con l’ instaurazione del clima di distensione nelle relazioni est-ovest . 
La distensione nel mondo presuppone la distensione tra le grandi potenze ; 
ma la distensione non realizza il suo pieno significato , se le intese tra esse non vengono accompagnate dal contatto assiduo e costruttivo tra tutti i paesi . 
Nata infatti come sola alternativa possibile all’ immane pericolo di un conflitto nucleare , la distensione è andata lentamente , ma sicuramente , accrescendo il suo contenuto politico . 
Come risultato di questa evoluzione essa non è più solo una politica diretta a stabilizzare la convivenza internazionale . 
Si tratta di passare ad una fase attiva di cooperazione tra gli Stati , alla ricerca di una nuova norma di condotta di tutte le relazioni internazionali e quindi non solo dei rapporti est-ovest . 
Questi sono i motivi ispiratori delle due grandi conferenze multilaterali di Vienna e di Ginevra , per una reciproca e bilanciata riduzione delle forze in Europa centrale e per la sicurezza e la collaborazione in Europa . 
Queste due Conferenze vedono i paesi europei – accomunati dalla storia , ma dalla storia stessa tante volte contrapposti – svolgere un ruolo di protagonisti nel convincimento che occorra trovare le vie per superare le barriere artificiali di diffidenza e di ostilità . 
In particolare la conferenza per la sicurezza e la cooperazione in Europa mira a porsi quale trattazione approfondita e quindi spesso complessa di problemi comuni ad un determinato gruppo di paesi , le cui intese non potranno fondarsi su terreno solido , se non saranno accompagnate da un miglioramento dei rapporti tra i popoli e tra gli individui . 
Questo incontro europeo – che si svolge mentre sono stati presi , impostandoli a realismo e a fiducia , i primi contatti tra la CEE ed il COMECON – nasce dalla consapevolezza delle realtà che sono venute a crearsi , il cui riconoscimento è il fondamento di una pace durevole . 
La sicurezza e la collaborazione in Europa non possono essere dissociate del resto dalla sicurezza e collaborazione nel Mediterraneo , nel quale l’ Europa ha la sua naturale proiezione politica ed economica . 
Per l’ affermazione del collegamento tra la sicurezza nelle due aree , la nostra azione è stata continua ed efficace . 
Altro sviluppo della proiezione mediterranea è costituito dall’ iniziativa per avviare un dialogo euro-arabo che potrà essere assai utile a tutte le parti interessate . 
Profondi mutamenti avvengono nel quadro delle relazioni mondiali e problemi nuovi si aggiungono a quelli di ieri . 
L’ attenzione a questa dinamica , che ci impone di rispondere con soluzioni creative alle situazioni ed ai pericoli che ci stanno di fronte , conferma la validità dei nostri princìpi ed obiettivi basilari . 
La scelta europea , l’ alleanza atlantica e il processo di distensione , che costituiscono da anni momenti qualificanti della nostra azione , continueranno ad essere le pietre angolari della politica estera italiana . 
La trattazione di molteplici problemi internazionali indica di per sé che la Comunità europea è una realtà concreta ed operante sia nel campo economico sia in quello politico . 
I traguardi raggiunti non sono ancora tutto . 
Siamo convinti che conviene continuare i nostri sforzi per portare a compimento il processo dell’ unità europea , iniziato circa venticinque anni orsono , affinché possa effettivamente nascere una nuova organizzazione politica sul nostro continente , la quale sia fattore determinante di stabilità e di armonico sviluppo economico dell’ intera comunità internazionale . 
Voglio aggiungere qui che , se è vero che noi dobbiamo costruire un’ Italia sempre più europea , è anche vero che il contributo che noi possiamo offrire all’ Europa non può essere sminuito da momentanee difficoltà . 
Va detto , senza arroganza , ma con fermezza , che il nostro paese rimane componente essenziale di una realtà europea che , senza di noi , risulterebbe distorta e , in rilevante misura , inefficace . 
L’ Europa attraversa un momento delicato per le difficoltà economico-monetarie internazionali ; 
per quelle proprie di taluni paesi membri , tra cui il nostro ; 
per il non ancora avvenuto superamento dei problemi posti dall’ ampliamento della Comunità ; 
per la natura stessa dei problemi che dobbiamo affrontare per progredire sulla via dell’ unione economica e monetaria e su quella dell’ unione politica . 
Ma le difficoltà non ci faranno arrestare . 
Non abbiamo alternative da offrire ai nostri popoli . 
Semmai pensiamo ad una autentica comunità , cioè più equilibrata ed unita in forza di una politica lungimirante che speriamo si manifesti nel vertice di Parigi , cui l’ Italia sta per partecipare . 
Il saldo legame con i paesi europei non contraddice ma anzi completa quell’ amicizia e solidarietà con gli Stati Uniti e con altri paesi occidentali che costituisce un dato importante della nostra posizione internazionale . 
Ed a proposito degli Stati Uniti vorrei ricordare la visita di Stato ivi compiuta dal Presidente della Repubblica , visita non avente né diretto né indiretto contenuto negoziale , ma volta a dare più salda base ai profondi vincoli di amicizia e collaborazione tra i due popoli , amici ed alleati . 
L’ obiettivo è stato perfettamente raggiunto . 
In corrispondenza con la scelta europea , la scelta atlantica rappresenta per l’ Italia una fondamentale garanzia di sicurezza . 
Ma essa non è un punto di arrivo , ma un punto di partenza di progressi reali per il consolidamento della pace . 
Proprio nella cornice della sua appartenenza all’ alleanza , è possibile per l’ Italia influire positivamente sul processo di miglioramento dei rapporti politici in Europa . 
Ciò conferma la validità della scelta di venticinque anni fa , alla quale l’ Italia intende restare fedele . 
Ottimi sono in genere i rapporti tra l’ Italia e i paesi confinanti non comunitari , e in primo luogo con la Svizzera . 
Con l’ Austria l’ amicizia e la cooperazione , che abbiamo instaurato in particolare dall’ incontro di Copenaghen in poi , appaiono reciprocamente vantaggiose e destinate a significativi progressi . 
È impegno del Governo risolvere residue questioni minori , che possono tuttavia influenzare le relazioni italo-austriache , sì da raggiungere nel più breve tempo le mete che ci siamo prefisse . 
Per quanto riguarda la repubblica socialista federativa di Iugoslavia , nel ripetere come l’ Italia abbia un preciso interesse alla sua indipendenza , alla sua integrità e al suo sviluppo economico , sono lieto di constatare che la mutua buona volontà ha permesso di dare nuovo impulso , nella tutela dei rispettivi interessi , ai rapporti amichevoli tra i due paesi . 
È nostro proposito andare innanzi , con spirito di comprensione delle reciproche esigenze , sulla via di concrete realizzazioni sia nel campo economico sia in quello politico . 
Nel settore dell’ emigrazione e degli affari sociali , il Governo assicura che la conferenza nazionale dell’ emigrazione avrà luogo nel prossimo febbraio . 
La relativa preparazione , svoltasi intensamente nel corso dell’ anno e con qualificate collaborazioni , può ritenersi ormai prossima alla conclusione . 
Questo evento , importante per un paese come il nostro , che conta quasi 6 milioni di cittadini sparsi in tutti i continenti , sarà occasione per una presa di coscienza collettiva del problema e delle soluzioni a breve e lungo termine . 
Occorrerà altresì venire incontro , come si è incominciato a fare , a quelle esigenze di maggiore rilievo ed urgenza che sono già emerse nella fase preparatoria della conferenza stessa . 
Una politica di pace , quale l’ Italia persegue , comporta nell’ attuale situazione mondiale una possibilità di difesa . 
Sicurezza del paese , tutela delle istituzioni democratiche , libertà dei cittadini da ogni minaccia , sono proprio il compito delle nostre forze armate alle quali , per la loro completa dedizione allo Stato , desidero rivolgere qui il più deferente e grato saluto . 
Gravi problemi di strutturazione delle forze armate italiane sono ormai sul tappeto e ad essi il Governo rivolgerà , pur nella presente difficile congiuntura , la più attenta considerazione . 
Mi sia consentito solo di ricordare , tra tutti , il disegno di legge sulla nostra marina militare , già elaborato dal Governo Rumor . 
Signor Presidente , onorevoli deputati , il quadro della situazione italiana , quale risulta da questa esposizione , è tutt’ altro che rassicurante . 
Le strutture economiche sono deboli e quelle politiche ed amministrative non del tutto pronte a reggere il grande sforzo che il paese è chiamato a fare . 
C’ è una crisi economico-sociale ed una crisi politica generale , dalle quali la formazione di questo Governo vorrebbe aiutare l’ Italia ad uscire per la sua salvezza . 
Ma non è facile . 
La speranza è soltanto una speranza che può tradursi in consolante realtà solo in condizioni propizie e con l’ impegno di tutti , nessuno escluso . 
In certo senso da noi ogni cosa è , per ragioni profonde , in discussione . 
Il paese non ha trovato , evolvendo , un suo assetto definito ed accettabile . 
Il criterio interpretativo per intendere il significato vero di questa , come di ogni altra pericolosa crisi di questi anni , è qui . 
Non si tratta di sovrastrutture , ma di fenomeni di base . 
E sarebbe vano approntare piccoli rimedi a fronte di cause importanti . 
C’ è una sproporzione , una disarmonia , una incoerenza tra società civile , ricca di molteplici espressioni ed articolazioni , e società politica , tra l’ insieme delle esigenze , nel loro modo naturale ed immediato di manifestarsi , ed il sistema apprestato per farvi fronte e soddisfarle . 
Le aspirazioni dei cittadini emergono e si affermano più velocemente che il formarsi delle risorse economiche ed il perfezionarsi degli strumenti legislativi . 
Antiche ingiustizie non sono state ancora riparate . 
Non è solo debole ed intermittente la nostra economia , ma è discontinua , nel suo stesso impetuoso fiorire , la vita sociale ; 
stanca la vita politica , sintesi inadeguata e talvolta persino impotente dell’ insieme economico-sociale del paese . 
Non dico tutto questo per scoraggiare , ma invece perché si moltiplichino le energie e si applichi la più tesa attenzione , non su di un punto solo , ma su tutti , dovunque , insomma , c’ è qualche cosa che non va o un’ istituzione che non riesce ad assolvere puntualmente al proprio compito . 
C’ è una qualche confusione tra i poteri nel senso più ampio dell’ espressione . 
Una molteplicità di centri di comando in fatto si sono costituiti , con la conseguenza talvolta di paralizzarsi a vicenda e di non riuscire a contenere ed incanalare l’ incandescente materia sociale . 
Il Parlamento , il Governo , la Corte costituzionale , la magistratura , l’ amministrazione compiono un grande sforzo e meritano il nostro rispetto . 
Ma non è men vero per questo che un malessere profondo impedisce , o per difetto non rimediato di struttura o per l’ asprezza della materia da dominare ed ordinare , di muovere all’ unisono in uno Stato democratico unito ed efficiente . 
L’ incertezza , la confusione , il disordine , l’ inerzia , benché abbiano ciascuno la propria spiegazione e la propria giustificazione , danno nell’ insieme il senso di una generale impotenza a reggere all’ urto delle cose troppo difficili o sproporzionate ed a rintuzzarlo efficacemente . 
A tutto questo si deve porre rimedio , guardando , più che agli effetti , alle cause prossime e remote . 
È in questo quadro che va restaurata la nostra economia in un nuovo ordine , più vero ed umano . 
Non è un luogo comune o un espediente dialettico dire che tutto ciò è un fatto di crescita . 
Essa , verificandosi , tocca i dati economici , mette a nudo e pone in crisi strutture superate , coinvolge , in una obiettiva accusa d’ inefficienza , forse anche i sindacati , ma certo Governo , partiti e lo stesso Parlamento , rende insoddisfatti i cittadini che si sentono , invece che rappresentati , traditi ed abbandonati dal potere . 
Indubbiamente di una crescita si tratta . 
Questa Italia disordinata e disarmonica è però infinitamente più ricca e viva del l’ Italia più o meno bene assestata del passato . 
Ma questa è solo una piccola consolazione . 
Perché anche nel crescere e del crescere si può morire . 
Ma noi siamo qui perché l’ Italia viva , e non come uno Stato di gracili strutture economiche e politiche , ma come un grande paese moderno e civile , che abbia trovato il giusto ritmo tra lo sviluppo economico e sociale ed il progresso istituzionale e politico . 
Per giungere a tanto occorre che noi , Governo e popolo , siamo collegati in modo reale e durevole e profondamente solidali . 
Ciò non significa interrompere , neppure per un istante , la normale dialettica politica e parlamentare , ma reagire all’ emergenza , alla rischiosa , ma sempre affascinante avventura del nostro sviluppo , con il senso vivo della nostra unità di popolo , con la disponibilità ad affrontare sacrifici efficaci e giustamente proporzionati , con una richiesta severa che rimetta in moto e dia il ritmo appropriato alle istituzioni . 
Senza una simile coscienza , senza una simile dedizione al bene comune nel momento del pericolo , senza questo atteggiamento esigente , ma , di più , senza comprensione e sintonia tra noi e voi , tra Governo e popolo , siamo battuti in partenza . 
In circostanze come queste , ove domini lo spirito della separazione , governare , cioè intraprendere qualcosa che il paese deve fare o subire senza che si sappia e si voglia giungere , costi quel che costi , alla salvezza , è , direi , tecnicamente impossibile e drammaticamente inutile . 
Ma io mi rifiuto di credere che sia questa la vera posizione del popolo italiano in questo momento . 
Anche i più severi osservatori stranieri , che ci vedono , purtroppo , decaduti ed ai margini in un processo storico del resto difficile per tutti , esitano alla fine nel prevedere che vada perduto e possa essere perciò abbandonato al suo destino un paese come il nostro , che per la sua posizione geografica e la sua vocazione storica , europea e mediterranea , nord e sud , ovest ed est , coinvolgerebbe nella sua rovina molti che si sentono al sicuro . 
Ma quel che impedisce al pessimismo degli stranieri di esprimersi fino in fondo , è più che la fortuna , proprio il complesso talvolta velato delle virtù morali e civili del popolo italiano , quella sua pazienza e disponibilità e fantasia e capacità di lavoro che sono il riflesso di una storia dolorosa e coraggiosa , quell’ attitudine a comprendere e cooperare che condiziona la salvezza . 
Con tale spirito mi rivolgo ai rappresentanti del popolo e , al di là , ma pur sempre per questo tramite , al popolo italiano , ai lavoratori , ai giovani , alle donne , agli imprenditori , a tutti coloro che hanno in mano , con un atto d’ intelligenza ed un moto di volontà , il destino dell’ Italia , perché essi tutti siano con noi , ci diano , almeno provvisoria e condizionata , la loro fiducia , ci accompagnino con il loro « sì » nel duro cammino che stiamo per intraprendere . 
Chiediamo che non ci giudichino dalle nostre poche promesse , ma dalla nostra fede nel l’ Italia e dalla ferma volontà di risollevare e riordinare il paese , per portarlo ad un livello più alto di giustizia sociale e di libertà civile . 
[ La replica al Senato ] 
Onorevole Presidente , onorevoli senatori , l’ ampio dibattito svoltosi al Senato della Repubblica sulla mia richiesta di fiducia è stato tra i più alti e costruttivi tra quanti io abbia avuto occasione di seguire , un dibattito insomma in tutto degno delle tradizioni di questa Assemblea e capace , per i tanti stimoli critici e non critici venuti in evidenza , di impegnare il Presidente del Consiglio in una replica puntuale ed esauriente dello stesso tono degli interventi ai quali ha avuto la ventura di assistere . 
Tuttavia , malgrado il cortese rinvio ad oggi , il tempo è troppo limitato per dar luogo ad una riflessione compiuta e ad una risposta adeguata . 
Chiedo quindi scusa al Senato per l’ involontaria disarmonia tra i discorsi pronunciati e la mia replica piuttosto breve . 
Mi conforta però il pensiero che essa , in definitiva , è incorporata nell’ ampio intervento introduttivo le cui linee essenziali , pur dopo la critica serrata ed attenta , mi sembra rimangano valide . 
All’ ampio dibattito hanno partecipato uomini così della maggioranza , come delle diverse opposizioni , mantenendo in generale un tono distaccato ed obiettivo , salvo qualche eccezione dovuta forse più ad incomprensione delle mie parole che a deliberata volontà polemica . 
A tutti quindi si indirizza un cordiale ringraziamento per le cose che sono state dette stimolando all’ approfondimento dei temi in esame , e per il modo rispettoso con il quale esse sono state dette . 
Da un simile rispettoso atteggiamento mi sento autorizzato a trarre conclusioni positive in ordine all’ intesa di fondo al di là delle parti nelle quali naturalmente ci si divide , una intesa che corrisponda puntualmente alle eccezionali difficoltà del momento storico e all’ ampiezza della crisi , di cui quella di governo è solo un aspetto , seppure , nell’ immediato , più rilevante . 
È naturale che dica il grazie più vivo ai senatori Bartolomei , Zuccalà , Cifarelli e Brugger , che hanno parlato per la maggioranza , ed anche al senatore Valitutti , che ha messo in evidenza , a parte una grande cortesia personale , motivi e spunti interessanti nella dialettica politica . 
Un posto a parte però va riservato al senatore Giuseppe Saragat per il suo sì , detto a nome proprio e del Gruppo , e per le alte e nobili motivazioni con le quali ha voluto illustrarlo . 
Eccomi dunque al mio tentativo di risposta che non sarà sempre nominativa per ragioni di organicità e brevità , ma terrà presenti di volta in volta tutti gli oratori , anche se non personalmente citati , che hanno fatto sui vari punti pertinenti rilievi . 
Non poche sono state le riserve critiche sulla composizione del Governo e , al di là di esse , vere e proprie interpretazioni politiche degli avvenimenti , spesso con accenti di seria preoccupazione . 
Ne è risultata l’ immagine di un movimento politico tendente a dare uno sbocco involutivo alla crisi , un corso fortunosamente e fortunatamente contrastato , ma del quale sarebbe rimasta traccia o in alcune assenze o in alcuni cambiamenti troppo significativi per essere ignorati o sottovalutati . 
Da qui , malgrado parole ed atti di univoco significato costruttivo , una diffidenza che investe parte della Socialdemocrazia e della stessa Democrazia cristiana . 
I tempi avrebbero dovuto essere : 
una soluzione della crisi , un irrigidito indirizzo politico , il ricorso a nuove elezioni per un arretramento e un mutamento di fondo degli orientamenti politici del paese . 
A questo proposito ho detto nella mia introduzione e desidero confermare in questo momento che la crisi è stata , sì , difficile , cosa del resto non nuova , ma non ha registrato quei traumi e quelle drammatiche alternative che sono stati da qualche parte ipotizzati . 
Che l’ ipotesi elettorale fosse presente in qualche settore dello schieramento , non si può negare , tanto più che è stato detto con tutta chiarezza : 
si è trattato di uno stato d’ animo iniziale , nascente da particolari preoccupazioni , ma che abbastanza rapidamente ha ceduto il posto ad intenti costruttivi , manifestati poi nel sì alla formazione bicolore . 
Credo sia sempre doveroso identificare i pericoli e fare il possibile per fronteggiarli , ma non ritengo – lo dico per tranquillizzare secondo verità – che si sia trattato di un disegno maggiore suscettibile di destare serio allarme e da richiedere reazioni immediate ed adeguate . 
Comprendo bene la differenza che c’ è tra elezioni anticipate in un determinato e grave contesto politico ed elezioni infraquinquennali , domandate talvolta , senza intendimenti e propositi definiti e radicali , come un fisiologico controllo popolare del Parlamento , eccezionale com’ è del resto il ricorso al referendum , ma sempre rientrante nella fisiologia del sistema . 
Lo stesso agevole ricorso al rimedio equilibratore del bicolore Democrazia cristiana - Partito repubblicano italiano , prontamente accettato , sta a dimostrare che non era in gioco un indirizzo di fondo , ma solo forse un calcolo , non del tutto appropriato , delle circostanze . 
Tutti devono dunque felicitarsi per il fatto che la legislatura continui e che i suoi indirizzi democratici non siano messi in forse . 
L’ esistenza stessa del Governo è pertanto una risposta a siffatte preoccupazioni . 
Il che non lo fa meritevole di particolare indulgenza da parte delle forze che si opponevano alla temuta svolta , ma costituisce almeno un motivo di tranquillità . 
Parimenti vorrei , in qualche misura , sdrammatizzare alcuni fatti di successione di uomini nell’ ambito d’ indirizzi di partito . 
Sono fatti , questi , che inducono a rammarico , o in quanto toccano la sensibilità di amici benemeriti , o in quanto ingenerano dubbi e preoccupazioni nello schieramento politico generale , che si preferirebbe evitare . 
Ma è pur vero che un tale indirizzo era stato adottato , sempre però con la preoccupazione di assicurare successioni suscettibili di mantenere invariato l’ indirizzo politico . 
Rinnovo il mio dispiacere per alcune inevitabili conseguenze dei principi adottati ( e che privano , tra l’ altro , il Governo di validissimi sottosegretari quali Lattanzio , Vincenzo Russo e Pennacchini ) ; 
ma vorrei insistere , con sicura coscienza , nel rilevare che le successioni assicurate ed i primi atti di Governo stanno a dimostrare che cari amici hanno , con vivo mio rammarico , lasciato o cambiato posto nella compagine ministeriale , ma che la linea politica è immutata . 
Si tratta della linea di centro-sinistra in generale , alla quale continuo ad attribuire , e malgrado le difficoltà innegabili , un significato storico . 
Ma si tratta ancora di quella linea per la quale , nell’ ambito della coalizione come oggi si presenta , ci si mostra consapevoli dell’ immane pericolo costituito dalla massiccia offensiva di netta caratterizzazione fascista , che va riconosciuta e chiamata con il suo nome e trattata , in sede preventiva o repressiva , in conformità della sua natura e della sua intrinseca pericolosità . 
E perché non vi siano dubbi in materia così delicata , è mio dovere ricordare che ci sono altre forme di violenza da reprimere ed in effetti represse dall’ autorità , com’ è suo dovere ; 
si tratta di violenze non aventi una matrice fascista , ma una diversa . 
Non vi è dunque alcuna omissione od intermittenza nel responsabile esercizio dei poteri propri dello Stato . 
Ma sarebbe una inammissibile distorsione della verità , se si negasse che la parte preponderante della delinquenza politica è di chiara ispirazione fascista e che questo fenomeno , il quale indica la direzione nella quale prevalentemente svolgere l’ azione di difesa , è , se non esclusiva , certo dominante e storicamente qualificante . 
È dunque su di un triplice fronte che sono impegnate le benemerite forze dell’ ordine . 
Non si è voluto eliminare dunque chi ha identificato un avversario deciso da battere od ha consentito di far luce significativa su persone e cose . 
Si tratta di continuare con uomini nuovi , sotto la responsabilità del partito impegnato e del Governo collegialmente responsabile , un’ azione diretta a scoprire la verità , a colpire gli uomini eventualmente riconosciuti colpevoli , a procedere al disinquinamento , ove ne sia il caso , di qualsiasi amministrazione dello Stato . 
Si tratta infine di provvedere , avendo presenti le risultanze dell’ apposita Commissione parlamentare d’ inchiesta , alla migliore sistemazione dei servizi segreti . 
Questo è un indirizzo politico estremamente fermo e che nulla concede alla passionalità , che qualche volta non sa attendere con fiducia l’ esito dell’ azione giudiziaria o la meditata ed obiettiva decisione politica a tutela dell’ integrità delle istituzioni . 
Perché esse sono lo Stato ed , essendo al di sopra di tutti , tutelano tutti , proprio in quanto sono corrette ed integre e , per così dire , trasparenti . 
Questo aspetto , più squisitamente politico , si lega all’ altro , analogo , della moralizzazione della vita pubblica e , nella misura nella quale essa è suscettibile di esserne influenzata , privata . 
Si sarebbe ciechi e sordi , se non si vedesse che , sia pure con alcuni punti di esasperazione , è il dubbio su questo tema che alimenta fortemente il malcontento del paese e contrappone a coloro che sono investiti di responsabilità politiche i cittadini che si sentono offesi ed indifesi di fronte all’ arbitrio . 
Alcune iniziative di moralizzazione , riguardanti i partiti , sono state prese . 
Altre , attinenti più genericamente all’ intera vita pubblica , continueranno inflessibilmente fino alla loro giusta conclusione . 
Altre saranno assunte al momento giusto ed a ragion veduta . 
Quel che posso assicurare è che intendimento del Governo è non lasciare zone d’ ombra o di sospetto , di evitare che , per inerzia o connivenza , abusi di qualsiasi genere , si tratti di profitti economici o politici , non siano prevenuti e repressi , dando limpidezza , ad ogni livello , alla vita pubblica del paese . 
C’ è un potere-dovere di controllo amministrativo o politico che deve essere esercitato fino in fondo , lasciando all’ autorità giudiziaria , invece che una funzione surrogatoria di quella politica o amministrativa , il compito suo esclusivo di reprimere i reati , i quali solo in parte si identificano con deplorevoli ed eliminabili disfunzioni amministrative . 
In tema di moralizzazione devo una risposta , sia pure interlocutoria , al senatore Perna , il quale pure si è richiamato all’ esigenza di affrontare il problema con senso di responsabilità . 
Il parlamentare comunista infatti ha posto in rilievo i problemi aperti dalla recente decisione del Consiglio di Stato sul trattamento economico dei magistrati e quelli relativi all’ applicazione delle norme sul compenso per lavoro straordinario . 
Desidero assicurare che il Governo darà piena applicazione alle disposizioni di legge concernenti l’ onnicomprensività del trattamento dei dirigenti statali a tutti i livelli . 
È un impegno che , prima ancora di rispondere a un’ esigenza politica di credibilità , esprime il senso di doveroso rispetto della legge , al quale il Governo intende adeguare la propria azione . 
Nello stesso spirito verrà affrontato il complesso problema derivante dall’ accennata decisione del Consiglio di Stato sul trattamento economico dei magistrati . 
È mancato ovviamente il tempo per un attento e approfondito esame della questione e per l’ adozione di una determinazione di governo , che sia rispettosa dei principi di diritto sui quali si fonda l’ ordinamento e tenga conto di tutte le implicazioni della questione . 
Di fronte alle richieste di precisazione avanzate , e non solo in questa sede , devo dire che dalla soluzione stessa della crisi , dalle dichiarazioni programmatiche nel loro complesso e da espliciti riferimenti è chiaro come , a giudizio del Governo , le elezioni regionali e , contestualmente , quelle amministrative , debbano celebrarsi nel periodo previsto . 
Mi è però sembrato necessario ribadire esplicitamente che l’ imminenza di tale scadenza debba segnare non una interruzione , ma una intensificazione del dialogo tra Governo e regioni , per meglio definire il quadro di reciproche certezze , nel quale i nuovi organi saranno chiamati ad operare , per sollecitare il Parlamento a confortare gli impegnativi propositi legislativi del Governo , e , quello che pur conta , per chiedere alle regioni ed alle amministrazioni locali di dare , senza un non necessario anticipo del clima elettorale , tutto il contributo di amministrazione che il momento richiede . 
Il senatore Fillietroz , nel dare lealmente atto che vari problemi concernenti particolarmente la Valle d’ Aosta sono stati risolti in modo soddisfacente , ne ripropone altri già noti , come quello dell’ attuazione della zona franca , della definizione dei poteri della regione sulle acque pubbliche a seguito della legge di nazionalizzazione dell’ energia idroelettrica , dell’ assunzione di personale bilingue nei locali uffici statali ed altri ancora di carattere più specifico . 
Assicuro il senatore Fillietroz che anche tali problemi – alcuni dei quali di notevole complessità – saranno attentamente esaminati dal Governo , in uno spirito di comprensione dell’ autonomia della Valle e delle sue particolari esigenze . 
Ringrazio il senatore Brugger di aver fatto cenno ad alcuni particolari aspetti concernenti il completamento dell’ attuazione del « pacchetto » per l’ Alto Adige ; 
nel sottolineare il notevole e soddisfacente lavoro sin qui svolto dalle Commissioni paritetiche per le norme di attuazione del nuovo statuto per il Trentino - Alto Adige , desidero assicurare il senatore Brugger che anche le restanti norme saranno definite tempestivamente e nel rispetto delle previsioni e dello spirito del « pacchetto » . 
Il programma economico del nuovo Governo ha avuto nella discussione di questi giorni una significativa ed importante verifica . 
Da quasi tutti i rappresentanti dei Gruppi politici del Senato che sono intervenuti nella discussione sono state colte le ragioni della strategia di fondo del piano di emergenza che ho illustrato lunedì scorso . 
Strategia flessibile , che affianca a politiche monetarie e fiscali , necessariamente intese ad impedire nuove spinte inflazionistiche sul lato della domanda , interventi diretti a sostenere qualificanti programmi di investimenti e di ristrutturazione in settori di tradizionale debolezza dell’ apparato produttivo ed in altri la cui fragilità è emersa soltanto con la recente crisi petrolifera ; 
ed anche più decise ed incisive politiche nel campo del commercio internazionale . 
Si è consapevoli dei rischi di un tale programma di emergenza , ma nel formularlo si è tenuto presente un orizzonte più ampio che non sia quello della mera stabilizzazione dell’ economia nazionale sul fronte dei prezzi e della bilancia dei pagamenti . 
Le esperienze italiane ed altrui nell’ ultimo decennio hanno insegnato l’ inadeguatezza di politiche che , di fronte ai pericoli attuali , portano a sincronizzare tutti gli strumenti dell’ intervento economico pubblico in una sola direzione e producono una reazione successiva alimentando dosi troppo massicce , a volte di impulso , a volte di freno . 
Nel programma del Governo ci si è guardati bene dall’ agire in tendenza , come dicono gli uomini d’ affari per le operazioni fatte seguendo l’ onda delle prevalenti tendenze speculative , e si è prevista , sì , la necessità di continuare nelle politiche attuali di contenimento , ma ci si è anche impegnati con tempi precisi ad introdurre fin da oggi politiche di sostegno e di rilancio . 
Se si confronta la politica economica che è stata annunciata con quella di altri Governi in situazioni ben altrimenti più agevoli di quella attuale , si può riconoscere nel programma dell’ attuale Governo una più acuta sensibilità per i terribili problemi della disoccupazione e della depressione ed una volontà ferma di preparare fin da oggi le misure che invertano il ciclo recessivo . 
Non è certo sfuggito ai senatori che sono intervenuti l’ orizzonte insolitamente ampio in cui abbiamo collocato l’ azione anticongiunturale : 
una programmazione di mosse sull’ area dei dodici mesi , cioè per il periodo di tempo massimo entro il quale le previsioni economiche hanno un minimo di validità è almeno inconsueta in una fase in cui la maggior parte dei Governi sembra troppo preoccupata dei pericoli immediati e troppo poco impegnata a scongiurare il rischio di una depressione mondiale . 
Per questo , mentre prendiamo atto della disponibilità espressa da varie e qualificate parti verso politiche di austerità e verso il risanamento dei bilanci pubblici , ci auguriamo che essa non venga meno in relazione ai concreti provvedimenti attraverso cui tale austerità e tale risanamento dovranno realizzarsi . 
Né sottovalutiamo l’ adesione anche del Gruppo comunista sulle scelte settoriali del programma di emergenza . 
Possiamo così confutare l’ affermazione del senatore Perna che nel programma governativo si parta dall’ ipotesi che l’ unica manovra possibile sia quella monetaria e finanziaria . 
Queste manovre sarebbero davvero le uniche , ove l’ economia e la società italiana fossero prive di capacità di reazione , ove mancasse ai sindacati la capacità di assumere il loro ruolo di autorità salariale che programma le rivendicazioni delle diverse categorie e le concilia con la politica economica del Governo , per impedire contraddizioni e contrapposizioni radicali che si scaricherebbero sull’ occupazione , ove le imprese avessero perduto la capacità di conquistare nuovi mercati esteri ed ove , infine , le famiglie ed i produttori eludessero i programmi di contenimento dei consumi energetici e degli altri consumi ad alto contenuto di importazioni . 
Si è tanto lontani dall’ affidarsi esclusivamente a manovre monetarie e fiscali che il programma governativo prevede , pur nel rispetto degli impegni internazionali , un’ azione ricca ed articolata di interventi diretti sulle importazioni e sulle esportazioni . 
E ciò nella consapevolezza che bastano dieci-quindici milioni di maggiori esportazioni o di minori importazioni di beni o di minori trasferimenti di capitale all’ estero per ridurre di una unità l’ esercito dei disoccupati . 
Il senatore Branca ci muove appunto quando proponiamo anche di forzare le esportazioni , poiché , egli afferma , il commercio internazionale non potrà crescere quest’ anno più del 4 per cento e quindi non potranno aumentare le nostre esportazioni di una percentuale maggiore . 
I mercati , a suo giudizio , sono già occupati da popoli più ricchi e più industrializzati di noi : 
tutta la manovra dovrebbe perciò pesare soltanto sul lato del rallentamento delle importazioni . 
Ma questa proposizione è stata enunciata da altri nel momento in cui abbiamo dovuto introdurre misure restrittive e tende appunto a subordinare strettamente l’ evoluzione del reddito nazionale alla politica di risanamento della bilancia dei pagamenti . 
Ora , l’ intenzione del Governo è proprio , come ho detto , di uscire da questa alternativa secca tra l’ obiettivo di garantire al massimo i livelli occupazionali e l’ obiettivo di ricondurre in equilibrio i nostri conti con l’ estero . 
Ma , forse , il senatore Branca intendeva suggerire ulteriori contenimenti diretti delle nostre importazioni con più drastiche misure autarchiche . 
Il Governo è molto prudente ad avviarsi su questa strada che colpirebbe presumibilmente soprattutto la produzione dei paesi emergenti e rischierebbe di creare una pericolosa soluzione di continuità nel processo di aggiornamento e di potenziamento della struttura produttiva nazionale sotto la continua sfida della concorrenza estera . 
Né , d’ altra parte , sottostimiamo i pericoli di misure di ritorsione a cui siamo particolarmente esposti per la natura stessa delle nostre esportazioni , costituite non da materie prime , ma in gran parte da manufatti destinati a consumi non strettamente necessari . 
E non possiamo inoltre assumerci la responsabilità di spingere il mondo a ripercorrere , passo per passo , la tragedia degli anni trenta , quando , per sfuggire alla crisi , una frontiera dopo l’ altra venne chiusa e nel nazionalismo commerciale si espresse il risvolto economico del più pericoloso e distruttivo nazionalismo politico . 
Certo , abbiamo dichiarato di essere disposti a ridurre le importazioni non necessarie ed in questo senso opereremo ; 
ma non siamo così delusi sulla perdita di ritmo e di efficienza della nostra industria da dimenticare che in passato le nostre vendite all’ estero sono cresciute ad un saggio doppio di quello del mercato mondiale . 
Del resto la scelta tra agire sulle importazioni e sulle esportazioni non è senza conseguenza per il futuro sviluppo della produttività della nostra economia quindi sulla sua capacità di soddisfare la crescente domanda di benessere proveniente dalle classi popolari . 
In una situazione analoga , il professor Kaldor , uno dei maggiori esponenti della sinistra della scuola keynesiana , suggeriva al Governo inglese , proprio per questi motivi , una serie di misure dirette a rafforzare la capacità di esportazione di quel paese . 
Il senatore Branca invita anche a concentrare le disponibilità di credito sulle imprese che producono ed a vigilare che i prestiti siano effettivamente impiegati a rafforzare le strutture produttive e non invece dissipati in attività speculative . 
La preoccupazione costante delle autorità monetarie di rafforzare i canali del credito industriale , anche contenendo il credito ordinario , è infatti la sua stessa preoccupazione . 
Un apporto di estrema importanza a questa discussione economica ha voluto dare , con un discorso ampio , teso , informatissimo , il senatore Saragat . 
La sua è una esperienza che viene da lontano e che assume risalto e prospettiva storica dalla consapevolezza delle tragiche conseguenze sulla vita dei popoli che ebbe la crisi economica degli anni trenta . 
Mi piace sottolineare con soddisfazione che la sua diagnosi della ambigua situazione economica attuale , sospesa come su di una lama di rasoio tra l’ inflazione e la recessione , anzi oramai coinvolta in tutto l’ arco dell’ economia mondiale nell’ una e nell’ altra direzione , sia la stessa sottesa al discorso programmatico del Governo . 
E identiche sono le terapie che insistono da un lato su un momento di austerità dei bilanci pubblici e dei comportamenti degli individui e , dall’ altro , sulla riscontrata necessità di porre già oggi mano ad azioni di sostegno in qualificati settori dell’ economia nazionale . 
La stretta interdipendenza tra il vigore delle nostre istituzioni democratiche , condizione per ogni seria riforma sociale , e la capacità dell’ economia di crescere e di uscire rapidamente dalla stasi della recessione , mostrano che nel pensiero di questo grande rappresentante della tradizione socialista italiana non vi è contraddizione alcuna tra gli impegni severi di una politica congiunturale ed il progetto di una società più giusta , più aperta alla domanda di eguaglianza in cui si esprime da un secolo il significato più profondo della battaglia socialista . 
Anche il senatore Zuccalà ha espresso il consenso della sua parte politica al programma economico del Governo ed a lui possiamo assicurare che esso sarà attuato con ferma e convinta deliberazione . 
In esso non è certamente venuto meno il respiro strategico della politica di centro-sinistra : 
la concentrazione sulla riorganizzazione amministrativa per l’ intervento pubblico in settori importanti del programma storico del centro-sinistra – casa , agricoltura , infrastrutture produttive pubbliche – ed in quello decisivo di una politica tributaria al livello delle nostre ambizioni riformistiche , mostra che anche il programma di emergenza si iscrive nei propositi ambiziosi dai quali è sorto l’ accordo tra i quattro partiti . 
Il programma di governo su cui hanno concordato i partiti della maggioranza non prevede alcuna battuta di attesa sulla riforma sanitaria , anche se esso richiede che nella discussione siano tenuti presenti « gli sviluppi degli oneri finanziari ed i problemi della loro copertura , nonché la necessità di disegnare sistemi di decentramento nella amministrazione sanitaria che forniscano incentivi e sanzioni per l’ impiego corretto delle risorse ed il contenimento dei costi delle prestazioni » . 
Il senatore Brugger ed il senatore Fillietroz hanno dichiarato la loro fiducia al Governo con discorsi in cui si esprimeva una attenzione puntuale ai concreti problemi amministrativi derivanti da una lunga tradizione di buon governo locale . 
Il senatore Brugger ha anche richiamato le condizioni della finanza locale . 
In questo campo vi è sì un problema di finanziamento dei deficit e di adeguamento delle entrate al ritmo delle spese , sollecitato da una domanda sociale nel settore , che vede in tutto il mondo costi progressivamente crescenti , del complesso dei servizi legati alla crescita urbana ; 
ma vi è anche un problema di efficienza e di rigore amministrativo . 
Nel programma comunicato ai quattro partiti della maggioranza si afferma che « il ricorso all’ indebitamento per finanziare deficit correnti non può divenire una copertura dell’ inefficienza degli amministratori e si deve programmare una sua graduale eliminazione . 
Solo pensando con serietà a tale vincolo si può portare poi attenzione al problema , egualmente delicato , di un eventuale consolidamento dell’ esposizione debitoria globale degli enti locali , tema per il quale occorre un appropriato approfondimento » . 
Il senatore Brosio ha trovato una serie di affermazioni interessanti nella mia esposizione programmatica . 
Non è da oggi che considero essenziale al pieno spiegarsi della ricca realtà di una società pluralistica una economia non burocratizzata . 
Una vigorosa imprenditorialità nel quadro di un serio calcolo economico , sia essa pubblica o privata , è un fattore essenziale di crescita del nostro sistema produttivo . 
Non posso invece condividere le osservazioni del senatore Brosio sulle due leggi fondamentali che regolano l’ intervento dei comuni in materia di aree fabbricabili , poiché non posso ritenere espressione di genuina imprenditorialità quell’ abnorme confusione di profitto e di rendita su cui in passato si è autofinanziata tanta parte dell’ edilizia nel nostro paese . 
In tutta Europa , come si è ripetuto in questi giorni nel convegno dei comuni europei , condizione per un sano sviluppo di questa industria e della politica della casa è una vasta disponibilità di aree fabbricabili municipalizzate offerte sul mercato a prezzi non speculativi , come è appunto obiettivo delle leggi 167 e 865 garantire . 
È ferma intenzione del Governo accelerare l’ attuazione di queste due leggi , apportandovi , se del caso , quelle correzioni che l’ esperienza suggerisce . 
Con stupore profondo , ho ascoltato l’ intervento del senatore Nencioni e le sue fantasiose insinuazioni su presunti intrighi economici internazionali nella moda delle novelle di fantapolitica . 
Colgo , comunque , l’ occasione dal suo intervento per chiarire un punto , che peraltro ritenevo già sufficientemente esplicito nelle mie dichiarazioni . 
Il Governo non intende rovesciare la linea di politica economica seguita nei mesi scorsi con l’ obiettivo primario di debellare l’ inflazione , ma adattare ed integrare tale linea pragmaticamente alle mutevoli circostanze di un quadro economico profondamente dinamico : 
il controllo sulla creazione di base monetaria e sugli andamenti del saldo di cassa del Tesoro va mantenuto , in modo da opporre una resistenza di intensità crescente via via che prezzi e costi debordano e superano i livelli di guardia . 
Ma , nel contempo , bisogna continuamente verificare che il complesso dei flussi di credito attraverso cui si attua il finanziamento dell’ economia , e non soltanto l’ offerta di base monetaria , abbia l’ evoluzione prevista . 
Negli ultimi mesi la ridotta funzionalità dei mercati finanziari italiani ha limitato lo sviluppo del credito interno , nonostante che l’ evoluzione degli aggregati monetari abbia seguito la strada prefissata . 
Di qui la possibilità di una ulteriore crescita degli impieghi bancari in sostituzione della minore intermediazione sui mercati finanziari , senza per questo abbandonare il grado desiderato di restrizione nella politica monetaria . 
Tale maggiore possibilità di credito da parte degli istituti bancari ritengo debba essere destinata al finanziamento delle esportazioni . 
Ma , oltre questa decisione per l’ immediato , intendiamo preparare la fase successiva della nostra politica economica : 
i necessari provvedimenti correttivi dell’ inflazione . 
Prepararli fin d’ ora , senza lasciarci sorprendere dagli eventi , è fatto di responsabilità , non manifestazione di lassismo e di finanza allegra . 
Peraltro questi tempi possono essere accelerati se , con provvedimenti diretti e con una continua azione di stimolo , di chiarimento , di persuasione da parte dei pubblici poteri , riusciremo a migliorare la bilancia dei pagamenti e ad ottenere la dinamica interna dei prezzi e dei redditi . 
Assurde appaiono infine le preoccupazioni del senatore Nencioni circa le possibili conseguenze negative sulla produzione delle misure per il risparmio di energia : 
è questo un tema affrontato in tutti i paesi industriali , e gli studi finora condotti rafforzano la convinzione che sia possibile , a parità di produzione , ridurre sostanzialmente la quantità di energia impiegata . 
La modesta incidenza sui costi totali dei costi energetici in molti settori non fornisce incentivo sufficiente per indurre le imprese a concentrare sul problema risorse umane , tecniche e finanziarie adeguate : 
di qui l’ opportunità di programmi comuni tra Governo e industria e di interventi pubblici per imporre una rapida diffusione di strumentazioni tecniche che riducano l’ inefficienza negli impieghi energetici . 
Ringrazio il senatore De Ponti delle interessanti e importanti osservazioni che ha fatto in materia tributaria . 
Al senatore De Ponti posso confermare la volontà di attuare la riforma tributaria e di rendere più efficiente l’ applicazione , pur nelle estreme difficoltà di strutture e di mezzi nelle quali l’ amministrazione tributaria si trova , le quali limitano gravemente le nostre possibilità di agire . 
Come ho detto nelle mie dichiarazioni , e ringrazio il senatore De Ponti di averlo sottolineato , si deve evitare di cadere nell’ illusione che imposizioni straordinarie possano riparare l’ insufficienza delle imposizioni ordinarie . 
Al contrario , esse ne aggraverebbero i mali , perché determinerebbero ulteriori difficoltà e renderebbero più gravi i problemi dell’ amministrazione , senza per altro verso dare il gettito sperato . 
Il senatore De Ponti ha anche richiamato l’ attenzione su due punti specifici . 
Il primo è costituito dal notevole inasprimento delle aliquote reali che consegue alla perdita di valore della moneta e al fatto che redditi di invariata capacità di acquisto vengono espressi in ammontare monetario più elevato e incorrono quindi nelle più aspre aliquote della progressività . 
Il secondo è costituito dal fatto che gli ammortamenti dei beni patrimoniali delle aziende commisurati sui costi storici dei beni non corrispondono all’ effettivo costo sostenuto nell’ esercizio in cui l’ ammortamento ha luogo e soprattutto non corrispondono ai valori di riacquisto dei beni strumentali , con conseguente impoverimento delle imprese . 
Mi permetto di richiamare l’ attenzione del senatore De Ponti sul fatto che già nelle mie comunicazioni programmatiche ho esplicitamente dichiarato che si dovrà tener conto anche dell’ avvenuto mutamento nel potere di acquisto della lira . 
Con ciò intendevo riferirmi ai problemi sollevati dal senatore De Ponti , il primo dei quali del resto ha formato oggetto di considerazione anche in un disegno di legge di iniziativa parlamentare presentato alla Camera . 
Posso assicurare il senatore De Ponti che tutta la materia forma oggetto di attenzione , anche se essa è complessa e va vista sotto altri aspetti oltre quello da lui considerato e cioè valutando tutti i riflessi che la perdita di valore della moneta ha avuto sulle diverse categorie sociali e valutando le esigenze delle entrate fiscali , anche come strumento di limitazione del potere di acquisto . 
Penso quindi che la soluzione di questi problemi non possa essere immediata , né molto vicina , anche se alcune proposte potranno venire presentate senza troppo rinvio . 
I vari aspetti della politica agricola comune , senatore Perna , sono oggetto di esame da parte degli Stati membri e degli organi comunitari , che si sono impegnati a completare entro il prossimo febbraio un inventario di tale politica , in funzione degli obiettivi fissati dall’ articolo 39 del trattato di Roma , che riguardano principalmente la garanzia di un equo tenore di vita alla popolazione agricola , l’ incremento della produttività ed il mantenimento di prezzi ragionevoli per i consumatori . 
Nella realizzazione di tali obiettivi , occorre tener presente la particolare struttura sociale e le disparità strutturali e naturali fra le diverse regioni agricole . 
In tale prospettiva riteniamo che vada rafforzata la politica delle strutture agricole , finora troppo timidamente avviata , e che si proceda ad adeguamenti della politica dei prezzi , in attesa che si facciano sentire gli effetti della politica delle strutture . 
Comunque , l’ evoluzione della politica agricola non può essere vista isolatamente , ma va collocata nel contesto dell’ avvio delle altre politiche strutturali della Comunità , come la regionale , la sociale e l’ industriale . 
Sono d’ accordo con il senatore Cifarelli sulla necessità di cogliere tutte le occasioni che si presentino sulla via della costruzione europea , con spirito pragmatico ma con lucida visione dell’ obiettivo da raggiungere . 
Desidero assicurarlo che da parte italiana nessuna iniziativa sarà tralasciata perché , pur nelle difficoltà proprie del nostro paese e in quelle della Comunità , il processo della unificazione del nostro continente sia portato innanzi e l’ Italia vi contribuisca con piena e convinta partecipazione . 
Il senatore Artieri si è posto l’ interrogativo se esista una concreta , intelligente politica araba dell’ Italia . 
In merito varrebbe ricordare che l’ impostazione della politica estera italiana è stata sempre coerente e che essa tende innanzitutto alla pace : 
una pace che sarà possibile conseguire solo su una base di giustizia . 
Di qui la nostra comprensione per le istanze arabe , di qui anche la nostra fermezza nell’ insistere sul fondamentale principio che non venga messa in discussione la esistenza e l’ integrità di tutti gli Stati dell’ area mediorientale , ivi incluso Israele , entro frontiere sicure e riconosciute . 
I paesi arabi ci hanno ripetutamente dato atto della nostra politica di apertura e di amicizia , conforme del resto alla nostra stessa posizione geografica ed alle nostre tradizioni . 
Israele , analogamente , ci ha dato atto del nostro conseguente atteggiamento ogni qualvolta si sia voluto mettere in dubbio il suo diritto come membro della comunità internazionale . 
Così è avvenuto , senatore Cifarelli , benché senza successo , in occasione di voti in seno all’ UNESCO , là dove le decisioni assumono il carattere di sanzione che esorbita dalla competenza dell’ istituzione . 
La questione della presenza di una nave appoggio americana alla Maddalena è stata più volte ed ampiamente discussa in Parlamento , ove il Governo ha fornito ogni chiarimento . 
In risposta al senatore Branca , mi limiterò quindi a rammentare la necessità di assicurare un valido e stabile equilibrio di forze nel Mediterraneo e le conseguenti esigenze di difesa che si pongono al nostro paese ed agli altri paesi alleati . 
A tali esigenze non possiamo provvedere da soli . 
In questo spirito ed in considerazione delle esigenze della sicurezza , premessa indispensabile per il mantenimento della pace , il Governo ha consentito allo stazionamento alla Maddalena di una nave appoggio americana . 
Non si tratta comunque di una base statunitense , ma soltanto di una nave appoggio . 
Correttamente il senatore Branca ha rilevato che non si tratta di una base NATO : 
l’ intesa italo-americana , tuttavia , è stata raggiunta sul piano bilaterale nel quadro ed in adempimento dell’ articolo 3 del trattato nord-atlantico che stabilisce « che le parti contraenti si presteranno reciproca assistenza allo scopo di accrescere le capacità di resistenza individuali e collettive ad un attacco armato » . 
Tale è infatti il fine delle intese operative di mutua assistenza concordate con gli alleati – nello spirito dell’ articolo 3 – sin dalla nostra accessione al patto , fine limitato e difensivo che si rispecchia ugualmente nella decisione del Governo relativa alla presenza della nave appoggio americana alla Maddalena . 
Restando intatto l’ aspetto difensivo dell’ alleanza , desidero assicurare il senatore Perna ed altri oratori che , su questa solida base si svolge e continuerà a svolgersi un’ intensa ed efficace opera del Governo italiano in favore della distensione e della pace in ogni settore , così come lo stesso senatore Perna ha voluto per alcuni aspetti riconoscere . 
Vorrei fare infine alcuni rilievi sulle forze politiche , nelle quali posizioni corrette sono state espresse dagli oratori di maggioranza , il presidente Saragat ed i senatori Bartolomei , Zuccalà , Cifarelli e Brugger . 
Ma all’ esterno non sono mancate incomprensioni . 
Così il senatore Nencioni , che ha irrimediabilmente distorto il senso del mio discorso , del quale comunque a me basta resti chiara la divergenza di fondo tra il Governo e il MSI - Destra nazionale . 
Da parte liberale , sia pure in una esposizione pacata e responsabile , si è preso atto del significato e dei limiti , per le due parti , della non opposizione pregiudiziale dei liberali di fronte a questo Governo . 
Ma il senatore Premoli mi ha fatto addebito di un rilievo che a mio parere definiva positivamente la fisionomia dei liberali sul piano dei partiti democratici ed antifascisti e cioè la circostanza che esso ha sempre resistito alla suggestione della grande destra totalitaria , nella quale lo si voleva attrarre . 
Il senatore Premoli vede questa come accusa di possibile cedimento liberale verso il totalitarismo fascista ; 
io l’ ho visto e detto in un altro significato e cioè come l’ assunzione di un atteggiamento che dà titolo al Partito liberale italiano ad una particolare considerazione . 
E con ciò credo chiuso il piccolo incidente d’ incomprensione . 
Resta il fatto della collocazione responsabile che il Partito liberale assume , restando però fuori , com’ è ben chiaro , dalla logica del centro-sinistra . 
In questo senso non vi sono novità che possano intaccare la fisionomia politica della maggioranza , la quale resta definita nell’ immediato e nell’ obiettivo verso il quale muove da un diverso contesto di partiti . 
Ciò non vuol dire naturalmente che un consenso o non dissenso liberale , su determinati punti del programma , non possa essere vantaggioso . 
E penso in questo momento anche alla progettata revisione del Concordato . 
Non raccolgo , benché li abbia ascoltati con il rispetto che si deve ad ogni senatore , i rilievi critici , in chiave di ironia del senatore Plebe e di sdegno del senatore Nencioni . 
La maggiore e migliore opinione pubblica ha accolto come un fatto di chiarezza e responsabilità le mie osservazioni sui rapporti con il Partito comunista ed il cosiddetto compromesso storico . 
Io accenno al fatto che il Governo resta Governo con la sua impostazione politica e programmatica ed il Partito comunista opposizione nella sua propria funzione . 
E questa non è una constatazione lapalissiana , ma ricca del contenuto , implicito , ma chiaro alla luce del dibattito politico generale , di intuizioni e propositi propri dell’ uno e dell’ altro e che condizionano l’ assunzione rispettivamente dei compiti di governo e di quelli d’ opposizione . 
Ma , nella mia posizione , non vi è solo una implicita , ma anche una esplicita differenziazione , là dove si parla della diversità , della grande diversità che separa la coalizione di centro-sinistra dal Partito comunista . 
E ciò non sulla base di singole posizioni , ma avendo riguardo a quell’ insieme coerente che lega la politica interna , quella economico-sociale e quella internazionale . 
La convergenza , più o meno compiuta , su di un punto non vale , quand’ anche la si riscontri . 
Occorre vi sia una intesa compiuta in tutto l’ arco delle intuizioni politiche . 
È troppo evidente che essa non esiste e che non si vede se e quando una simile evoluzione si possa compiere . 
Lascio all’ indubbia finezza intellettuale del senatore Perna di stabilire se una simile diversità possa essere considerata di principio o pregiudiziale , ovvero semplicemente politica . 
La diversità è un fatto rilevante e , per quanto riguarda i partiti impegnati nel Governo , dà norma di comportamento e concorre a definire la ratio essendi di quella che ho chiamato la piccola coalizione . 
Né vale fare richiamo alla convergenza necessaria delle grandi forze popolari , le quali hanno voluto la Costituzione , e non possono considerarsi estranee , quando si tratti di definire gli orientamenti di fondo , le linee di sviluppo del paese che toccano non solo il presente , ma l’ avvenire . 
Perché , soprattutto in siffatte materie , una reciproca attenzione , alla luce del sole , è possibile e desiderabile . 
Se il modo di essere in quanto alternativa della democrazia italiana può rendere insoddisfatto il Partito comunista italiano , il suo modo di essere come confronto dischiude la possibilità , già del resto sperimentata , di una serena verifica di opinioni , quando si tratti di fatti costituzionali o sociali di rilevante importanza . 
Del resto , in tema di confronto , siamo andati anche più avanti e la difficoltà propria della democrazia italiana non può essere chiamata in causa , per sancire l’ estraneità di una parte rilevante del paese , là dove si decidono cose di rilievo e soprattutto del suo destino avvenire . 
Onorevole Presidente , onorevoli senatori , ho concluso il mio discorso di presentazione in Parlamento con alcune considerazioni sofferte e sincere . 
Come tali esse sono state in generale accolte qui e fuori con rispetto e con qualche favorevole reazione . 
Le richiamo oggi , senza che esse altro significhino che la comunicazione della mia emozione , della mia preoccupazione e della mia speranza . 
Credo che il giudizio più deformante su di esse sia quello espresso da destra con l’ aperta accusa di volere così scaricare sul popolo italiano la responsabilità della gestione fallimentare del potere . 
E , con altro stile , una accusa è anche nel discorso del senatore Perna , quasi che ciò che ho detto valga ad alleviare od eliminare le responsabilità della Democrazia cristiana nella sua più che ventennale gestione del potere . 
Niente era ed è più lontano dal mio spirito che un siffatto rimbalzo di responsabilità . 
Se sono stato severo , lo sono stato in prima linea con la classe politica , il mio partito , me medesimo . 
La verità è che come non si può attendere tutto dal paese che ha assoluto bisogno di essere guidato , così non si può attendere tutto dalla direzione politica , che deve trovare , come condizione della sua efficacia , una comprensione ed una reazione adeguate . 
È vero che il paese corre più veloce , in un mondo in rapido e completo mutamento , che non riescano a fare Governo , Parlamento ed istituzioni politiche , e ciò mentre sentiamo lo stimolo di una vita internazionale aperta e di una comunità europea senza frontiere . 
È vero che l’ Italia cresce e mal si adatta agli schemi angusti del passato . 
Ma sarebbe troppo poco fermarsi qui , a questa constatazione . 
Proprio perché il divario è così grande , bisogna darsi da fare per colmare il fossato che ci separa ; 
prima che diventi un incolmabile abisso . 
E perciò la mia richiesta non è di mettere in stato di accusa il nostro paese , che amo nella sua intensa bellezza e nella sua straordinaria vitalità , ma di impegnarsi , tutti , in modo che in un’ armonia feconda sia scongiurata la decadenza , siano affrontate le sfide del nostro tempo , sia assicurato al nostro popolo nella concordia di intenti propria delle ore difficili , il suo avvenire di libertà , di benessere e di pace . 
[ La replica alla Camera ] 
Signor Presidente , onorevoli deputati , tocca a me , giunti a questo punto , di trarre le conclusioni del dibattito , svoltosi , dopo il Senato , alla Camera dei deputati . 
Compito difficile , questo . 
Come si può immaginare che nel corso di poche ore , si affronti criticamente una discussione così approfondita ed intensa ? 
Ma questa è la prassi , alla quale io non voglio sottrarmi , chiedendo scusa del carattere sommario e , in qualche modo , superficiale di questa mia replica . 
È invece ben vivo in me un senso di sincera gratitudine per tutti coloro che sono intervenuti , di qualunque parte essi siano , dando un rilevante contributo di adesione o di critica alle mie tesi . 
Ma tanto più vivo è questo sentimento nei riguardi di coloro che hanno pienamente difeso il mio operato ed espresso motivata fiducia al Governo da me presieduto , come hanno fatto , sia pure con qualche caratterizzante sfumatura , l’ onorevole Rognoni e gli onorevoli De Martino , Orlandi e Biasini . 
Ne sono profondamente lieto e spero di potere in qualche modo corrispondere alle comuni attese . 
Farò innanzitutto delle osservazioni su quanto è stato detto in materia economico-sociale ovvero sulla politica estera . 
Farò seguire poi alcuni orientamenti di carattere generale sul significato politico della crisi e della soluzione che ne è stata data . 
Ho risposto molto analiticamente alle obiezioni al programma economico del Governo sollevate nella discussione al Senato . 
Molti di questi rilievi critici sono stati ripresentati in questa discussione alla Camera , ma vi è un tema che richiede da parte mia un chiarimento di fondo , poiché l’ incomprensione su questo punto delle mie dichiarazioni programmatiche lascia aperti equivoci sull’ intera azione che il Governo intende impostare per la stabilizzazione e la ripresa dell’ economia italiana . 
Ho parlato di due tempi della politica economica nel corso del 1975 : 
questa distinzione è stata interpretata a volta a volta nel corso del dibattito in modi diversi ed equivoci , e minaccia di lasciare aperto nell’ opinione pubblica un dibattito scolastico che distoglie l’ attenzione dalla serietà dei problemi economici e dall’ impegno di concretezza con cui avevo cercato di presentare il programma governativo . 
Non si tratta di superare le difficoltà per fare soltanto in un secondo tempo le riforme ( onorevole Amendola ) , e tanto meno di dilazionare le misure per la ripresa e il sostegno della domanda – che debbono essere prese con urgenza – per attendere il miglioramento della situazione , anche col rischio di ritrovarci dopo molti mesi in una situazione economica pressoché sull’ orlo della rovina ( onorevole De Martino ) . 
La teoria dei due tempi non ci riporta , come è stato detto , al vecchio tipo di espansione . 
Con quella espressione ho voluto soltanto distinguere i provvedimenti che sostengono la domanda interna , ma provocano un peggioramento del deficit della bilancia dei pagamenti , e i provvedimenti che , sempre sostenendo la domanda interna , hanno invece un effetto riduttivo dello squilibrio dei nostri conti con l’ estero . 
È curioso che questa distinzione non sia stata tenuta presente proprio da quegli oratori che si sono soffermati a porre in risalto i costi politici per il nostro paese di un accrescersi dei debiti esteri , che , nelle presenti circostanze , non possono essere debiti privati , ma debiti con Governi o con istituzioni internazionali , spesso subordinati a precise richieste di determinati comportamenti della politica economica interna . 
Per sottrarci a questi costi , il cui peso può forse essere meno grave di quanto appaia nella preoccupata valutazione di taluno , si debbono formulare politiche economiche che , anziché aggravare il deficit , permettano di operare per un suo rapido contenimento . 
L’ onorevole Malagodi ha detto che l’ equilibrio esterno si può ristabilire essenzialmente in due modi ; 
una minore domanda che corrisponda ad una offerta pari o meno decrescente , e una maggiore offerta che corrisponda ad una domanda pari o meno crescente ; 
e ha ripetuto che questa seconda soluzione sia non soltanto preferibile , ma la sola realmente percorribile . 
Il Governo è d’ accordo su questo giudizio ; 
e il suo programma esclude che per migliorare i conti con l’ estero si debba ulteriormente contenere la domanda interna con nuove restrizioni della politica monetaria o della politica fiscale . 
Le misure del primo tempo sono invece intese ad allargare l’ offerta in relazione ad un’ espansione delle esportazioni e alla sostituzione delle importazioni in taluni settori con una maggior produzione interna . 
Il contenimento di alcuni consumi , in settori in cui la produzione nazionale è inelastica e la domanda oltre un certo limite è sodisfatta soltanto attraverso le importazioni , implica un immediato aumento della domanda in altri settori , per i quali esiste la possibilità di espandere l’ offerta interna . 
Cento miliardi di lire di minor domanda di carne , di gasolio , di grano duro hanno lo stesso effetto di cento miliardi di lire di maggiori opere pubbliche , per quel che attiene al sostegno della produzione e dell’ occupazione , con il vantaggio che questo effetto è immediato e non si materializza soltanto dopo i lunghi tempi , decisionali e tecnici , che un analogo aumento degli investimenti pubblici , invece , richiede . 
Tra questi provvedimenti del primo tempo , insisto a ritenere opportuno , nonostante le obiezioni dell’ onorevole Malagodi , il sostegno alle esportazioni di macchinari e impianti a pagamento differito . 
Vi è , infatti , la necessità , su cui molti oratori hanno insistito , di un riadeguamento strutturale del nostro sistema al mutamento della domanda internazionale . 
In prospettiva , il settore che produce beni capitali sarà decisivo per l’ espansione della nostra economia , poiché i mutamenti nella distribuzione della ricchezza nel mondo a seguito della crisi del petrolio determineranno un rilevante aumento nella domanda di prodotti connessi al processo d’ accumulazione dei capitali . 
Su questi settori si è abbattuta la crisi della domanda interna per gli investimenti ed essi rischiano , per carenza di mercati , di perdere di ritmo e di subire un deterioramento nella loro capacità produttiva e nel loro aggiornamento tecnologico . 
Di qui l’ opportunità di un sostegno che , nelle presenti circostanze , non può venire se non dalla domanda estera , opportunamente incentivata con finanziamenti agevolati e con l’ assicurazione alle esportazioni : 
misure concesse dai nostri concorrenti in misura anche più ampia di quanto previsto dalla legislazione italiana . 
Questa esigenza di favorire un salto di qualità del nostro apparato produttivo ha motivato la scelta dei tre settori d’ intervento del secondo tempo ; 
ma naturalmente tale scelta non esaurisce il complesso lavoro di messa a punto delle istituzioni e dei comportamenti attraverso cui l’ azione del Governo può creare gli opportuni stimoli alla riorganizzazione della nostra economia , per porla in grado di affrontare le sue antiche e nuove debolezze . 
La programmazione economica poteva apparire un lusso superfluo in tempi in cui il sistema economico era spinto dalle circostanze a normali ritmi di crescita : 
e in tutti i paesi dell’ occidente , dalla seconda metà degli « anni sessanta » , si è di fatto assistito ad un processo di perdita di importanza e di incisività degli organismi governativi preposti alla programmazione dell’ economia . 
Ma quando la crescita non è più un dato scontato e , anzi , scontata è la recessione e la depressione , quando – soprattutto – la crescita non può essere più un’ espansione equiproporzionale di tutti i settori , e vi sono problemi di nuove proporzioni da inventare , di adeguamenti strutturali da favorire , allora l’ intervento pubblico nell’ economia ha bisogno di darsi nuovamente un ordine e di attingere nell’ interdipendenza delle difficoltà ad una più compiuta globalità . 
Energia , casa e agricoltura sono certamente settori in cui l’ intervento pubblico deve essere riorganizzato e potenziato , e per questo , in un momento d’ emergenza in cui il tempo disponibile per l’ azione è breve , il Governo ha deciso di dare ad essi il massimo di priorità e di concentrare su di essi il massimo sforzo finanziario . 
Ma non vogliamo che essi rimangano interventi episodici e siamo , invece , consapevoli della necessità , a breve scadenza , di fornire alle imprese , ai sindacati , agli amministratori pubblici , un quadro compiuto nel quale esaminare le strategie , le mosse , le strade per un riadeguamento strutturale della nostra economia . 
Occorre , per questo , ridare autorevolezza e prestigio alla programmazione economica dello Stato e formulare un piano a medio termine che abbia il respiro e l’ orizzonte adeguati alla lunghezza dei tempi richiesti per la ristrutturazione del nostro sistema economico , in un mondo che ci appare tanto mutato . 
L’ allentamento dell’ interesse per la programmazione è stato certamente una delle cause dello sviluppo caotico e torrentizio della finanza pubblica negli ultimi anni e della perdita di controllo sulla produttività dell’ azione pubblica , che da molte parti in questo dibattito è stata denunciata . 
La ripresa , invece , dalla presente congiuntura non potrà essere duratura se avverrà soltanto per un rilancio della domanda aggregata , poiché d’ ora innanzi per molti anni ancora il vincolo della bilancia dei pagamenti allo sviluppo della nostra economia sarà più stretto ; 
minori , di conseguenza , i margini per lo sperpero di risorse , per l’ inefficienza , per gli errori di calcolo economico ; 
meno ampie che per il passato saranno anche le possibilità di compensare con aumenti dei guadagni monetari il sentimento della giustizia offeso dalle ineguaglianze nella distribuzione della ricchezza e dalle imperfezioni nei meccanismi di sanzione delle responsabilità per gli errori e per le negligenze di tutti coloro che hanno ruoli direttivi nelle attività economiche e nell’ esercizio di pubbliche funzioni . 
L’ onorevole De Martino ha correttamente riproposto il tema dei rapporti tra Governo e sindacati come il nodo della politica congiunturale dei prossimi mesi , e si è detto fiducioso che il Governo saprà stabilire con il mondo del lavoro una relazione di lealtà e di collaborazione . 
La base per questo rapporto non potrà certamente essere ( e l’ onorevole De Martino non ha lasciato dubbi in proposito ) un atteggiamento di dimissione da parte del Governo rispetto alle sue responsabilità nel risanamento dell’ economia , ma la sua capacità di indicare , al di là dei sacrifici attuali , obiettivi che il mondo del lavoro possa apprezzare come parte del proprio patrimonio e della storia delle sue lotte , e di allargare , già nel momento stesso della formulazione delle politiche economiche per l’ oggi , lo spazio di partecipazione e di dialogo . 
Scadenze impegnative sono prossime per questo non facile dialogo , ed è intenzione del Governo non dilazionarle : 
la vertenza per l’ adeguamento della contingenza nell’ impiego pubblico e in quello privato , l’ adeguamento delle pensioni , la richiesta di un reddito garantito per i disoccupati . 
Vi sono problemi di tempi e di gradualità di applicazione in taluni casi ; 
in altri , l’ ammontare delle richieste della piattaforma rivendicativa non appare compatibile con la necessità di contenere l’ aumento dei prezzi e di difendere il cambio della nostra moneta . 
Il Governo intende verificare punto per punto , in un incontro con i sindacati a breve scadenza , ma opportunamente preparato , tutta questa materia . 
Esso ritiene , con il programma che ha comunicato al Parlamento , di presentarsi a questo incontro avendo fornito la dimostrazione che la politica economica proposta , volta a contenere la recessione e a predisporre massici programmi di sostegno della domanda , è esattamente l’ opposto di quella di chi volesse trarre profitto per restaurare antichi equilibri di forze dall’ obiettiva condizione di debolezza dei lavoratori in un difficile momento di crisi . 
Non mancano , del resto , da parte dei sindacati alcuni incoraggianti segni di una maggior disponibilità a trovare soluzioni positive di gravi problemi connessi alla riorganizzazione del lavoro : 
tale è il caso , nel settore del pubblico impiego , delle loro proposte in materia di mobilità del lavoro , di riqualificazione professionale , di limitazione alle nuove assunzioni e di eliminazione degli enti inutili . 
Tale disponibilità delle confederazioni il Governo è pronto a verificare , auspicando che ad essa corrisponda , anche a livelli organizzativi inferiori , una conformità di atteggiamenti . 
È stato ripetuto da quasi tutti coloro che sono intervenuti nel dibattito che l’ equa distribuzione del costo della recessione fra tutti i gruppi sociali è una condizione essenziale per evitare che il processo inflazionistico si alimenti nel risentimento , nella diffidenza e nello scontento , attraverso il tentativo di ciascun gruppo di riguadagnare i precedenti livelli di reddito monetario . 
Il Governo considera a questo proposito che l’ attuazione severa della riforma tributaria sia la punta avanzata del suo disegno riformatore . 
La progressività delle aliquote dell’ imposta sulle persone fisiche non è certo inferiore a quella applicata da paesi conosciuti per il loro rigore fiscale e per l’ efficacia delle loro politiche di redistribuzione dei redditi attraverso lo strumento tributario . 
Vi è un tremendo lavoro organizzativo da svolgere per tradurre in gettito effettivo il dettato della legge ; 
essa offre tuttavia strumenti d’ accertamento e di controllo molto più potenti di quelli finora disponibili e stabilisce sanzioni assai più severe . 
Un miglioramento nell’ efficienza dell’ amministrazione può ora ridurre significativamente la zona dell’ evasione , attuando un’ azione redistributiva assai più durevole di quella che potrebbero permettere contribuzioni straordinarie che il programma di governo esplicitamente esclude . 
Rimane valido tuttavia l’ impegno , ereditato dal precedente governo , relativo all’ una tantum sui fabbricati . 
L’ onorevole Orlandi , assieme ad altri , ci chiede un chiarimento sulle intenzioni del Governo in tema di riforma sanitaria e di consolidamento dei debiti degli ospedali . 
Come già feci al Senato , rileggerò su questo punto il programma discusso con i partiti della maggioranza . 
L’ altra grande riforma attualmente all’ esame del Parlamento , è la riforma sanitaria . 
Occorrerà discuterla avendo ben presenti gli sviluppi degli oneri finanziari e dei problemi della loro copertura , nonché la necessità di disegnare sistemi di decentramento dell’ amministrazione sanitaria che forniscano incentivi e sanzioni per un impegno corretto delle risorse e il contenimento dei costi delle prestazioni . 
Già è stata deliberata la legge che prevede il trasferimento dell’ assistenza ospedaliera alle regioni . 
Il problema più urgente per avviare questa legge d’ applicazione è quello del ripianamento dell’ esposizione debitoria degli enti ospedalieri verso il sistema bancario . 
Il volume complessivo di spesa previsto a carico dello Stato è di circa 2 . 
700 miliardi . 
L’ assunzione di tale onere , essendo legata al ricorso al mercato finanziario , non può non tener conto delle condizioni di quest’ ultimo , che al momento non si dimostra in grado di assorbire titoli pubblici . 
D’ altra parte , risulta impossibile affidare l’ assunzione di cifre così imponenti al finanziamento monetario : 
ciò farebbe precipitare quel tanto di equilibrio che si è potuto ricostruire . 
Si richiede pertanto gradualità nell’ operazione . 
Il primo passo può essere il consolidamento dei debiti bancari , e per questo è in corso l’ esame delle modalità ; 
si sta , in ogni caso , operando in questa direzione . 
Ringrazio l’ onorevole De Martino per le interessanti idee espresse su taluni aspetti che saranno all’ esame dei capi di Governo e dei ministri degli esteri europei a Parigi . 
La linea che da parte italiana è stata sostenuta in sede di preparazione del « vertice » , e verrà ribadita nella riunione di Parigi , ha posto in primo piano , nel settore delle questioni di fondo , i problemi della politica energetica , di quella regionale e dell’ occupazione , e in quello istituzionale il rafforzamento delle istituzioni e l’ esigenza di una maggiore democratizzazione del processo decisionale in seno alla Comunità . 
Sul primo punto riteniamo che la crisi energetica fornisca una ragione supplementare alla Comunità perché sia accelerata la realizzazione di una politica comune in campo energetico . 
L’ avviata concertazione con i maggiori paesi consumatori , che intendiamo sviluppare ulteriormente , dovrebbe d’ altra parte consentire un sollecito avvio del dialogo con i paesi produttori . 
Non dovranno per altro essere ignorati , anche in questo contesto , i particolari bisogni dei paesi del « terzo mondo » . 
Quanto alla politica regionale , il Governo italiano ha chiesto che il problema venga trattato al « vertice » , in uno spirito costruttivo , per giungere a decisioni concrete circa l’ entrata in funzione del fondo previsto nelle precedenti intese di Parigi e di Copenaghen . 
I meccanismi di funzionamento saranno precisati successivamente . 
A questo stadio sembra per altro più efficace e produttiva , rispetto ad un appello diretto ai risparmiatori comunitari , un’ opera di sollecitazione e di stimolo sul mercato dei capitali che valga ad orientare verso le aree più depresse , attraverso strumenti adeguati , da definire ulteriormente , un flusso di investimenti da parte delle imprese della Comunità . 
Anche per la politica dell’ occupazione l’ azione italiana è stata rivolta ad un rafforzamento delle possibilità di intervento del fondo sociale , per consentire un suo contributo alla soluzione dei problemi delle regioni e delle categorie di lavoratori maggiormente colpite da difficoltà d’ occupazione . 
Su questa linea continueremo a muoverci al « vertice » . 
Sul piano istituzionale l’ azione italiana è stata coerentemente rivolta al potenziamento degli organismi comunitari , al rafforzamento dei poteri del Parlamento europeo e alla promozione del consenso tra i paesi membri per l’ elezione a suffragio universale dei componenti del Parlamento stesso . 
Posso assicurare che anche al prossimo « vertice » l’ azione del Governo sarà fedele a tale impostazione . 
Come ho già avuto modo di dire nel corso della replica al Senato , onorevole Malagodi , e desidero assicurare anche adesso , nessuna iniziativa sarà tralasciata da parte nostra perché il processo d’ unificazione del nostro continente sia portato innanzi con il contributo e la partecipazione piena e convinta dell’ Italia . 
L’ onorevole De Martino e l’ onorevole Malagodi hanno giustamente posto in rilievo la stretta interdipendenza che lega oggi ancor più che per il passato al « terzo mondo » il destino dei paesi industrializzati . 
È un rapporto che da oltre un anno è entrato in una evoluzione radicale , e che ci apparve subito , almeno per ciò che attiene al possesso delle materie prime , intercorrere ormai tra paesi ricchi potenzialmente poveri e paesi poveri potenzialmente ricchi . 
Occorre , dunque , trovare una sistemazione nuova per una necessità incombente su tutte le componenti della comunità internazionale , anche quelle più privilegiate da un punto di vista economico , nella quale trovi spazio adeguato il problema drammatico dei paesi emergenti privi di risorse naturali . 
Il Governo darà a questo fondamentale e decisivo aspetto della politica estera l’ attenzione ed il peso che merita . 
Circa il trattato di non proliferazione , sono d’ accordo con le considerazioni in proposito svolte dall’ onorevole Malagodi , mentre dissento dall’ impostazione dell’ onorevole Romualdi . 
La questione della non disseminazione nucleare ha infatti molteplici aspetti , che tutti , nella conferma dell’ adesione italiana ai principi del trattato di non proliferazione , vanno tenuti presenti , in modo particolare per ciò che attiene agli auspicati sviluppi unitari europei e all’ utilizzazione non discriminatoria dei benefici attuali e potenziali delle applicazioni pacifiche dell’ energia atomica . 
Il Governo italiano , pertanto , si adopererà perché la conferenza di revisione del trattato di non proliferazione abbia per risultato un aggiornamento del trattato alle nuove realtà internazionali , condizione indispensabile perché il sistema raccolga le adesioni più larghe possibili . 
In merito alla recente risoluzione dell’ assemblea generale delle Nazioni unite sui diritti nazionali del popolo palestinese , ricordo poi agli onorevoli Malagodi , Orlandi e Romualdi che tutti i nove paesi della Comunità europea si sono astenuti in sede di voto , poiché essi hanno ritenuto che il testo della risoluzione stessa non salvaguardasse esplicitamente il principio del rispetto della sovranità e dell’ integrità territoriale di tutti gli Stati della regione , ivi incluso , naturalmente , Israele . 
Principio , invece , chiaramente previsto dalla risoluzione n. 242 del Consiglio di sicurezza , di cui , per nostra parte , non abbiamo mancato , anche in questo dibattito , di ribadire la validità . 
D’ altro canto , i nove non hanno ritenuto di spingere il loro dissenso fino al voto negativo non intendendo assumere un atteggiamento incoerente con l’ affermazione contenuta nella dichiarazione congiunta del 6 novembre 1973 , secondo la quale il futuro regolamento di pace in medio oriente deve tener conto dei diritti legittimi dei palestinesi . 
Israele ci ha dato atto del nostro conseguente atteggiamento ogniqualvolta si sia voluto mettere in dubbio il suo diritto come Stato membro della comunità internazionale . 
Così è avvenuto , benché senza successo , in occasione di votazioni in seno all’ UNESCO , laddove le decisioni assumono un carattere di sanzione che esorbita dalla competenza dell’ istituzione . 
Qualche cenno critico mi è stato rivolto per non essermi abbastanza soffermato sul tema , così sentito nel paese , della moralizzazione della vita pubblica . 
Facendo osservare che me ne sono occupato soprattutto in sede di replica al dibattito in Senato , non ho difficoltà a rilevare che si tratta di un impegno di normalizzazione di rilevante importanza . 
È innegabile che la sensibilità popolare sia colpita profondamente da informazioni su comportamenti disdicevoli tenuti da persone investite di pubbliche funzioni , che sia in gioco direttamente la vita pubblica o quella privata con riflessi , però , sulla prima . 
È vero che si tratta talvolta di informazioni incomplete o superficiali , destinate ad essere ridimensionate o addirittura annullate in un tempo breve o lungo che sia ; 
ma , in ogni caso , quella sensibilità di cui si diceva rimane scossa e domanda un chiarimento e , occorrendo , una riparazione . 
Il nostro impegno , al quale ci sforzeremo di rimanere rigorosamente fedeli , è che luce piena sia fatta e che non rimanga l’ ombra del sospetto , anche a tutela di chi sia , come può avvenire , ingiustamente accusato . 
Questo impegno di verità fino in fondo vale in modo tutto particolare per i casi in cui siano evidenti particolari implicazioni politiche , e specie , come è accaduto abbastanza di frequente ad altissimo livello . 
Ciò vale per le terribili stragi che hanno insanguinato l’ Italia in questi anni , sulle quali cade ancora un’ ombra più o meno cupa . 
Ciò vale per le vicende del SID , che meritano , nell’ interesse di tutte le parti in causa , più rapido e obiettivo chiarimento , per rendere giustizia alla società offesa , per valutare in modo imparziale le responsabilità personali , per restituire ad un servizio essenziale per la nostra comune sicurezza credibilità ed efficienza . 
Nulla sarà fatto che possa intralciare il corso della giustizia ; 
ed anzi , nella riaffermata e reale continuità degli indirizzi politici del nuovo Governo , tutto il possibile sarà fatto perché siano portate a compimento tutte le indagini il cui inizio aveva dato il segno di una rinnovata tensione e di un’ accentuata volontà politica a difesa delle istituzioni democratiche e dello Stato . 
Dobbiamo essere tutti , onorevoli deputati , gelosi custodi del prestigio delle forze armate , le quali , al di sopra delle parti , tutelano i supremi interessi della sicurezza esterna ed interna della nostra comunità nazionale . 
Benché sia troppo facile chiamare in causa , data la loro stessa natura e funzione , questo o quel servizio segreto straniero , posso dire che nessuna seria prova è stata addotta , qui o altrove , d’ attività illecite di siffatte organizzazioni o di reali interferenze – che sarebbero intollerabili e non tollerate – nella vita interna del nostro paese . 
Con riguardo alle osservazioni che con tanta misura e responsabilità ha formulato l’ onorevole De Martino , desidero precisare che il Governo ha ben presente l’ importanza che l’ attività informativa e di tutela della sicurezza riveste per la difesa interna ed esterna dello Stato democratico . 
Per questo , è suo fermo intendimento affrontare e risolvere , in un quadro di conformità ai principi della Costituzione e alle esigenze fondamentali del nostro sistema democratico e repubblicano , il problema del riordinamento dei servizi cui è , o dovrà essere , affidato lo svolgimento di detta attività . 
A tal fine sarà ricostituito il Comitato interministeriale , che , valendosi di apposito gruppo operante presso la Presidenza del Consiglio dei ministri , proporrà le necessarie misure amministrative e normative da adottarsi nelle competenti sedi amministrative , politiche e costituzionali . 
All’ onorevole Rognoni , che ha voluto esattamente sottolineare come uno dei punti centrali del programma sia rappresentato dalla realizzazione dei progetti di riforma della pubblica amministrazione , in parte già all’ esame del Parlamento , desidero confermare l’ impegno del Governo per una moderna politica delle istituzioni amministrative , strumento importante per il rinnovamento dei rapporti fra Stato e cittadini e per lo sviluppo del paese . 
Anche in questo ramo del Parlamento si è parlato delle regioni a statuto speciale , per le quali vigono particolari ordinamenti e alle quali sono destinate speciali provvidenze . 
Desidero confermare integralmente qui quanto ho detto in Senato circa la seria disponibilità del Governo ad esaminare , con animo aperto , residui problemi per la cui felice soluzione costituisce garanzia la buona volontà dello Stato dimostrata in tante occasioni : 
la buona volontà – sia detto con tutta chiarezza – dello Stato democratico , ma unitario . 
L’ integrità della patria italiana è fuori di discussione . 
Mi sia consentito perciò di dire con quanta sorpresa e disappunto abbia sentito accennare da un parlamentare sardo , e senza alcuna seria motivazione , all’ autodeterminazione dell’ isola . 
Conosco abbastanza ed amo tanto la Sardegna da poter dire che sentimenti di questo genere sono assolutamente estranei a quelle generose popolazioni . 
Mi è stato domandato se io abbia la volontà e la possibilità di esercitare le mie funzioni di coordinamento , che si addicono al Presidente del Consiglio in quanto responsabile dell’ unità d’ indirizzo del Governo e della sua esecuzione . 
Rispondo che questo è non solo il mio dovere , ma il mio intendimento , e che mi trovo nella condizione di potere e di volere adempiere questo mio indeclinabile dovere ; 
e ciò sia all’ interno sia all’ esterno della compagine governativa . 
Rispettoso , come sono , delle prerogative del Parlamento , farò uso allo stesso modo delle mie prerogative in quanto Presidente del Consiglio e delle prerogative del Governo in quanto tale . 
E poiché mi trovo a parlare del Parlamento , nell’ imminenza d’ un voto di fiducia dal quale dipende che sia piena l’ investitura e compiuta la nostra potestà , desidero ridire il mio profondo rispetto per il Parlamento . 
Ad esso per primo si indirizza , insieme con la domanda della fiducia , quell’ appello che , rivolto ai rappresentanti del popolo , è destinato a giungere , per loro cortese tramite , a tutti gli uomini di buona volontà desiderosi di dare un contributo per il bene e per la salvezza della patria . 
Dalla mia impostazione generale , dalla mia replica in Senato , risulta chiaro che io ho inteso , nella misura del possibile , sdrammatizzare questa pur difficile crisi e togliere ad essa , disegnandone un percorso accidentato ma normale , ogni carattere di autentica drammaticità e di drastica scelta . 
L’ ho fatto per convinzione , e non per opportunità e contro coscienza . 
Ciò non toglie che la crisi abbia avuto passaggi difficili e risvolti tali da destare preoccupazione . 
L’ ombra delle elezioni anticipate non si è mai addensata su di noi come una nuvola nera apportatrice di maltempo , e tuttavia è vero che la divergenza iniziale , l’ irrigidimento delle parti abbia destato in me , come negli osservatori più obiettivi , serie apprensioni . 
Ed è pur vero che la convergenza felicemente riscontrata intorno all’ idea del bicolore e alla generosa decisione repubblicana abbia fatto tirare a me e ad altri un respiro di autentico sollievo . 
E tutto questo spiega come mai , soprattutto nella mia responsabilità di Presidente del Consiglio , mi sia dato tutto per allentare le tensioni e per configurare le parti come non destinate ad irreparabili fratture . 
Ciò vuol dire che ho registrato come fatti importanti le disponibilità che si sono a mano a mano espresse , a cominciare da quella pregiudiziale del partito socialista italiano , e le ho coltivate per sgomberare l’ orizzonte dal minaccioso incombere delle elezioni anticipate : 
le elezioni che sarebbero state dell’ irrigidimento , della tensione , della temuta radicalizzazione della vita del paese . 
Poiché se non era questo l’ intendimento deliberato di alcuno , non è men vero che il pericolo obiettivamente potesse sussistere . 
Da qui la mia profonda riconoscenza per quanti hanno concorso a scongiurare una tale pericolosa eventualità quando , al momento giusto , l’ offerta del bicolore è apparsa , come era , non una provocazione , ma una garanzia di equilibrio e di naturale sblocco della situazione . 
All’ onorevole Orlandi vorrei dire una sola parola per dissipare un’ incomprensione : 
non ho mai temuto – il che sarebbe innaturale ed assurdo – che quel partito potesse essere risucchiato niente meno entro l’ orbita fascista ; 
ho semplicemente temuto che esso potesse essere dissociato dalla grande opera di approfondimento e sviluppo democratico alla quale , costituendo il Governo di centro-sinistra , ci siamo accinti . 
L’ ho detto per giustificare ad un tempo la mia sollecitudine e il mio apprezzamento per una componente storicamente importante nel nuovo equilibrio politico : 
un equilibrio politico – sia detto per inciso – del quale è così facile e frequente decretare la fine , quanto è difficile trovare un’ alternativa ; 
il che concorre a confermarmi nel mio primitivo convincimento , rafforzato da tante vicende che hanno visto sovente risorgere una formula data per finita , che si è trattato e si tratta di una vera operazione storica che non ha ancora esplicato tutti i suoi benefici effetti . 
Appare così in pieno rilievo l’ importanza che assume il fatto del passaggio del partito socialista italiano dalla lunga opposizione alle responsabilità di Governo , tenute dignitosamente ed efficacemente anche in momenti difficili ; 
quel collocarsi del partito , certo in zona di frontiera sulla sua sinistra , ma entro l’ ambito in cui sono – accada quel che accada – le forze cui spetta la responsabilità di guida dello Stato . 
È questa l’ acquisizione storica importante , che aggiunge un’ essenziale componente alla solidarietà tradizionale , ma ormai bisognosa di integrazione – oltre che numerica – politica , di un partito socialista divenuto partito di governo . 
E mi sia consentito di dire che tutta questa operazione ebbe il segno della freschezza e del coraggio della democrazia cristiana e continua ad avere lo stesso segno , nella misura in cui l’ operazione continua e impegna solidalmente tutti i partecipanti , al di là di ogni presuntuosa mediazione . 
Partendo da queste considerazioni , e nella consapevolezza di assicurare una conquista civile , ho dato come obiettivo di Governo di restaurare , nell’ integrità della formula , tutta intera la politica di centro-sinistra , il cui spirito non è cambiato , anche se la lunga esperienza e l’ evoluzione storica non hanno mancato di insegnare a tutti noi qualcosa . 
La divergenza di fondo , che ci contrappone al movimento sociale italiano - destra nazionale , è chiara come sempre e questo stesso dibattito ne ha costituito la conferma . 
Si è discusso se sia ammissibile parlare di una destra esterna e diversa : 
ebbene , io sono convinto che in Italia la destra è più forte e pericolosa che non dicano le sue espressioni parlamentari . 
Il movimento sociale mostra di contestare questa convinzione e quasi di offendersene . 
Io non ne vedo né la ragione né l’ interesse , ma non voglio imbarcarmi in una discussione su questo punto . 
Mi basta che risulti chiara la differenza di fondo , che infatti è chiara come la luce del sole . 
Non è che sia il Governo a collocare chicchessia all’ opposizione , ma è facile prevedere che saremo su sponde opposte . 
La posizione liberale ha avuto in questa circostanza toni pacati e costruttivi , dei quali è doveroso prendere atto . 
Come essi ci attendono alla prova dei fatti , così faremo anche noi . 
Resta fermo che , pur in atteggiamento responsabile , quel partito è fuori della logica di centro-sinistra , mentre una convergenza in questo senso sarebbe tutta da verificare e sembra dover essere esclusa . 
Il discorso dei comunisti è stato condotto con la consueta abilità e con accenti sinceri dall’ onorevole Amendola , il quale però , nell’ intento di giustificare il suo assunto dell’ esaurimento della formula di centro-sinistra e dell’ avvento di una realtà nuova , sembra passare sopra con una certa disinvoltura a parecchie cose . 
Esse significano vitalità di una formula , pur sottoposta a forti tensioni e in qualche misura logorata ; 
e rilevanti diversità sottaciute dell’ assetto politico che verrebbe a sostituirsi al primo in via di esaurimento . 
Ho già detto in Senato – e in particolare nella replica – le diversità esistenti e le profonde ragioni che ne stanno a base : 
le ragioni di una storica diffidenza , che non è facile dissipare , come i comunisti sanno benissimo . 
Ed allora non ci si può stupire del fatto che il centro-sinistra abbia una sua autonomia e autosufficienza , della quale le possibili integrazioni in termini di confronto costituiscono piuttosto una conferma che non una contestazione . 
Sulla compagine del Governo e sui suoi immutati indirizzi politici di fondo mi sono tanto intrattenuto in Senato che non vorrei assolutamente ripetermi qui , quantunque gli argomenti siano stati ripetuti con zelo , forse degno di miglior causa . 
Basta infatti aspettare e vedere . 
Signor Presidente , onorevoli deputati , né le indubbie , riconosciute difficoltà del momento , né la diversità dai comunisti or ora riaffermata , a dispetto degli arzigogoli ( mi sia consentito dirlo ) degli onorevoli Almirante e Roberti , i quali hanno sprecato , nel tentativo di dimostrare il contrario , le indubbie risorse del loro ingegno ; 
tutto questo , dicevo , non diminuisce questo Governo , anzi lo rafforza . 
Esso è in possesso di tutti i suoi poteri , e con le sue storiche prospettive . 
Siamo , abbiamo detto , in una fase di acuta crisi economica e politica , che esige , per essere affrontata , l’ impegno di tutti e il coscienzioso e generale adempimento dei doveri di solidarietà sociale . 
Ma pur s’ intravede uno spiraglio di luce : 
la situazione è difficile ma non disperata , altrimenti non saremmo qui a fare diagnosi e a lanciare moniti . 
Passiamo per un lungo e oscuro tunnel , ma la luce , al di là del cammino , c’ è ed il nostro destino è nelle nostre mani . 
Se saremo saggi , se saremo solidali , se saremo consapevoli dei dati della situazione , nonché dei doveri che ne scaturiscono , potremo considerare chiuso – quali che ne siano le responsabilità – questo oscuro periodo della nostra storia ; 
al di là ( ed è quello che conta ) c’ è qualche cosa per la quale vale la pena di sacrificarsi oggi . 
L’ onorevole De Martino si domandava , dopo preoccupate considerazioni sulla grande crisi che sottende la piccola crisi che questo Governo risolve , verso quale Italia andiamo : 
ebbene , andiamo verso l’ Italia , verso un paese che , senza rinnegare le sue tradizioni , si colloca , moderno e civile , tra i più grandi popoli del mondo . 
[ Incontro a Bari con i dirigenti della Dc ] 
Il presidente del Consiglio Moro ha ricordato le vicende che hanno portato , prima , alla crisi di governo e , poi , al termine di un lungo travaglio , alla sua soluzione . 
All’ origine di questo tormentato periodo politico , ha detto il presidente del Consiglio , vi sono le polemiche che , con riguardo in particolare al referendum sul divorzio , hanno inasprito i rapporti tra i partiti della coalizione di centro-sinistra . 
Nel frattempo , ha proseguito Moro , la crisi economica provocava dubbi sulla tenuta della lira , sulla possibilità di regolare i conti con l’ estero e di sanare il deficit nella gestione pubblica . 
Si è avuta una diminuzione del nostro prestigio in campo internazionale con riflessi anche sul nostro potenziale produttivo e di lavoro . 
Il presidente del Consiglio ha a questo punto analizzato l’ andamento della crisi di governo per risolvere la quale vi è stata la vigorosa iniziativa del senatore Fanfani volta a ricostituire un Governo organico di centro-sinistra . 
Risultata impercorribile questa via , si è manifestata – ha detto Moro – la sincera adesione della Democrazia cristiana sul mio nome . 
Importante non per me o per il fatto che io sia tornato , dopo tanti anni , al governo , ma per dimostrare che le correnti del partito contano fino a un certo punto , valgono come luogo di incontro per confluire nella più vasta realtà della Democrazia cristiana , se è potuto avvenire che il capo del più piccolo gruppo sia stato indicato per la carica di presidente del Consiglio . 
Dico queste cose – ha soggiunto Moro – non solo per gratitudine ma anche per difendere la Democrazia cristiana dall’ accusa di essere preoccupata solo di tutelare la sua porzione di potere . 
Credo che questo giudizio nei confronti della Democrazia cristiana non sia vero per tante ragioni , ma anche per il fatto che a un uomo di estrema minoranza , come me , sia stato chiesto di assolvere una funzione così importante . 
Ho accettato – ha detto Moro – non senza titubanze , per senso del dovere e in considerazione della gravità della situazione . 
Se il partito aveva pensato a me , ed in un momento carico di enormi rischi , io avevo il dovere di rispondere sì , come ho sempre fatto . 
Ho corrisposto oggi con lo stesso spirito con il quale manifestai nel 1959 la mia disponibilità verso il partito in un momento altrettanto difficile . 
Moro ha a questo punto illustrato i criteri ai quali si è attenuto nel portare avanti il suo compito . 
Pur muovendosi non per fare quello che il sen. Fanfani aveva constatato essere impossibile , Moro ha detto che non ha mai tralasciato di accertare se per caso si aprisse uno spiraglio per una migliore intesa tra i partiti del centro-sinistra . 
Tuttavia egli non ha potuto che condividere il giudizio dato dal segretario del partito e quindi muoversi nell’ ambito del centro-sinistra , verso soluzioni più corrispondenti allo stato dei rapporti tra i partiti . 
Mentre sul piano programmatico egli ha potuto ottenere , sia pure in forma bilaterale , l’ assenso dei partiti di centro-sinistra sull’ importante piattaforma impostata dal sen. Fanfani e che egli ha aggiornato e chiarito meglio , aggiungendo altre cose che erano emerse dalla discussione , su quello della formula vi è stato un disaccordo che si è potuto superare solo quando il rischio delle elezioni , cioè di una strategia della disperazione , ha fatto apparire accettabile l’ intuizione del sen. Fanfani per un Governo bicolore sostenuto dai quattro partiti . 
Questa possibilità , offerta nel momento giusto , è apparsa una reale alternativa , appunto , alle elezioni anticipate ed una soluzione che rendeva meno fragile la base politica del Governo , non in ragione della quantità , ma della qualità . 
A questo proposito Moro ha ricordato quanto ha detto del Governo e del significato dell’ apporto del Partito repubblicano nel corso del dibattito parlamentare . 
Moro ha anche ripreso un’ immagine alla quale aveva accennato nella riunione del gruppo parlamentare democratico cristiano della Camera e cioè che il suo Governo ha un corpo formato da due partiti ma una sola anima , quella del centro-sinistra . 
Moro ha osservato che recenti atteggiamenti ed orientamenti sembrerebbero tendere a smentire la possibilità di ricostituire in avvenire un Governo a quattro . 
Certo – ha detto il presidente del Consiglio – io non posso prevedere quale sarà il futuro e quali ne saranno gli sviluppi politici , ma intanto ho il dovere di governare . 
Abbiamo una svolta , una grossa crisi economica , delle elezioni da fare . 
Ed allora , con che animo devo governare ? 
Io ho avuto la fiducia e la fiducia non è basata sulle riserve ma su un sì , il quale mi dice di governare secondo le mie enunciazioni e cioè nello spirito del centro-sinistra . 
È questo lo spirito che mi anima , è questo lo spirito proprio delle alleanze contratte e caratterizzanti la Democrazia cristiana , né io lo cambierò ora anche se in presenza di una struttura di governo diversa da quella tradizionale . 
Ci sono molte cose da fare – ha proseguito il presidente del Consiglio – : 
rafforzare e rinnovare la vita economica la cui degradazione rende difficile la nostra presenza sulla scena internazionale e nella stessa Comunità europea . 
Sono in gioco le istituzioni dello Stato . 
Soprattutto occorre fare luce sull’ oscuro , misterioso disegno ( e di disegno devo parlare se vi è in esso una certa continuità ) , che tenta di bloccare con la violenza lo sviluppo democratico e civile . 
Dobbiamo rimediare alla impotenza della giustizia e dello Stato , assumere l’ iniziativa appropriata per dare sicurezza contro la criminalità comune , contro quella che di quando in quando si manifesta negli extraparlamentarismi di sinistra , ma soprattutto contro la minaccia , dominante e qualificante , del fascismo . 
Non è solo questione di tecniche appropriate , bisogna anche fare qualcosa di serio per risolvere in senso positivo la crisi di fondo che agita l’ Italia , per riempire il vuoto che crea un clima di paurosa insicurezza e nel quale si profilano tutte le minacce . 
Da una rinnovata tranquillità del Paese sarà garantita anche la stessa sicurezza democratica la quale ha origine dalla consapevolezza che le istituzioni esistono e sono armonizzate ed efficaci . 
Moro ha ricordato l’ appello rivolto al Paese dalle aule parlamentari e ha detto che esso voleva significare la richiesta di un grande esame di coscienza che coinvolga ed impegni tutti . 
Ci sono i vuoti e le colpe della classe politica . 
Siamo meno capaci , meno fermi , meno ricchi di iniziativa , meno attenti alla realtà . 
Ma – ha detto Moro – abbiamo anche il diritto di chiedere : 
chi aiuta noi , classe politica responsabile , nel nostro lavoro ? 
Se non si ha una risposta ispirata da un generale senso di responsabilità a che serve governare ? 
Se manca la fiducia del Paese in se stesso , se manca una sintonia tra il Paese e la classe politica tutta intera , il governare diventa , come ho già detto , oltre che impossibile , drammaticamente inutile . 
Finché ci siamo capiti , finché trovavamo che governo e popolo volevano le stesse cose , l’ Italia è andata avanti . 
Per questo dico – ha osservato il presidente del Consiglio – che la reciprocità tra Governo e Paese è essenziale . 
Se non ricostituiremo questa reciprocità , se non saremo tutti canali capaci di riportare dal potere verso il basso le decisioni prese , ogni nostro sforzo sarà vano . 
Eppure dobbiamo governare , dobbiamo ristabilire il collegamento tra il vertice e la base . 
Il Governo – ha detto Moro – è quello che lo faranno essere i partiti ; 
e , per quanto riguarda i democristiani , quello che lo farà essere la Democrazia cristiana . 
Moro ha concluso il suo discorso auspicando che la Democrazia cristiana conservi la propria identità , abbia coscienza della propria importanza per garantire l’ ordine democratico del Paese . 
Dobbiamo essere capaci di comprendere tutti e tutto , di fare una sintesi che , per la sua serietà e fermezza , dia stabilità alle istituzioni e al Paese . 
All’ inizio del suo discorso , il presidente del Consiglio , dopo aver rivolto un cordiale saluto a Renato dell’ Andro , sottosegretario alla Giustizia , aveva espresso il proprio rammarico per la non presenza nel Governo di altri amici , conseguenza del principio della rotazione adottato dal Gruppo parlamentare della Dc . 
È noto per altro – ha aggiunto Moro – che io sono stato sempre contrario a norme rigide che impediscono , come in questo caso , di utilizzare preziose esperienze al servizio del partito e del Paese . 
( Il Presidente intendeva evidentemente riferirsi all’ on. Lattanzio e all’ on. Russo , n.d.r. ) . 
[ Ai giovani sull’ avvenire dell’ Italia ] 
È un Paese nel quale molte cose non vanno bene , e dovranno essere migliorate – ha detto tra l’ altro il Presidente parlando ai giovani – ma è un Paese per il quale si può avere una parola di fiducia . 
La sua immagine non è solo quella che compare in una quotidiana critica pungente , costruita spesso in alcuni settori della capitale . 
La sua immagine più vera è quella costruita nella sua vita di provincia , intesa qui nel suo significato migliorativo . 
Una vita , cioè , che si svolge sul filo del quotidiano : 
gli studenti lavorano , i docenti insegnano , i soldati fanno il loro dovere , i lavoratori operano , gli imprenditori rischiano . 
Nel conoscere questa Italia , che non può essere annullata dalle polemiche – ha detto ancora Moro – io vedo l’ avvenire del nostro Paese . 
Un avvenire di cui voi giovani sarete protagonisti . 
Lo concreterete voi e lo vivrete voi . 
Sarà migliore del presente , come voi siete migliori di noi , per maturità , senso di responsabilità , autonomia . 
Voi siete i figli della libertà . 
Noi siamo cresciuti con una riserva grave , che creava problemi di coscienza anche per chi non si faceva coinvolgere : 
abbiamo vissuto nella ristrettezza d’ un Paese davvero chiuso . 
L’ Italia oggi è un Paese nuovo , nel quale voi avete potuto avere quei contatti con l’ esterno che noi non pensavamo neppure possibili . 
Voi chiedete – e come si può dire no a queste richieste ? 
– che vi sia pulizia nella vita dello Stato , nelle sue istituzioni , nella nostra stessa vita morale ; 
voi chiedete un mondo più equamente ricco , quindi più giusto , non contaminato dal privilegio di alcuni popoli , di alcuni gruppi o di alcuni uomini . 
Per questo mondo noi stiamo lavorando . 
[ Il nuovo governo ] 
L’ ampio dibattito sulla crisi , svoltosi in Parlamento e nei Partiti , mi esime dal dovere di fare qui un lungo discorso di spiegazione dell’ accaduto e di presentazione del Governo . 
Ringrazio il Segretario politico per le cose che ha detto , per la fiducia che mi ha accordato , per l’ appoggio amichevole e leale che , insieme ai componenti la Direzione , mi ha dato per tutto il corso di questi importanti avvenimenti . 
Si deve in larga misura a questo atteggiamento , chiaro e costruttivo , la risposta favorevole che hanno dato gli altri Partiti , con l’ effetto di rendere possibile la costituzione del Governo proprio nell’ ambito della politica di centro-sinistra . 
La risposta va dal sì repubblicano all’ assunzione diretta della responsabilità di Governo con l’ accettazione da parte dell’ on. La Malfa dell’ onerosa carica di Vice Presidente del Consiglio all’ appoggio leale che ci è stato assicurato , dall’ esterno , dal Partito socialista e da quello socialdemocratico . 
Tenuto conto della tensione determinatasi tra i Partiti , una tensione crescente dopo il referendum , e , in specie negli ultimi tempi , tra le due componenti socialiste , il risultato così conseguito ha un significato positivo . 
E lo ha malgrado sia apparso impossibile , prima all’ on. Fanfani , e poi , com’ è comprensibile , a me , di ricostituire , secondo la comune aspirazione , un governo organico di centro-sinistra . 
Esso rimane tuttavia un obiettivo al quale io non mi sono sentito di rinunciare , pur prendendo atto realisticamente delle difficoltà che si sono andate manifestando ed acuendo , fino a rendere estremamente improbabile , allo stato delle cose , il perseguimento di questo ulteriore traguardo . 
Ma al pessimismo dell’ intelligenza può ovviare l’ ottimismo della volontà . 
Deve essere dispiegato un grande impegno , da parte di tutti , e di noi democratici cristiani in particolare , affinché siano create le condizioni , che vorrei dire di sintonia , le quali rendano meno problematica e meno impensabile la valorizzazione di tutte le forze coinvolte nella politica di centro-sinistra . 
E ciò anche al fine di evitare che per questa via , insidiosamente , si accresca il rischio , sempre presente , della radicalizzazione della vita politica italiana , restringendo lo spazio proprio di una grande forza equilibratrice , di centro-sinistra appunto , e l’ insorgere di posizioni alternative , causa di grave tensione . 
Un accenno merita il passaggio dall’ ipotesi del monocolore , apparsa come naturale proposta dinanzi al venir meno del centro-sinistra organico , all’ ipotesi , poi diventata realtà , di un governo bicolore , di più solida base politica e parlamentare e di chiaro significato equilibratore nel rinvigorito laicismo della vita pubblica italiana . 
È una menzione che non può limitarsi al doveroso ringraziamento per il senso dello Stato dimostrato dal Partito repubblicano , ma deve mettere in chiaro che la tempestiva proposta del Segretario politico non solo ha sbloccato la situazione , facendo cadere rigide posizioni pregiudiziali , ma ha consentito di dare un significato più completo all’ assunto , comunemente accettato dalla Democrazia Cristiana , di restare per la soluzione della crisi nell’ ambito del centro-sinistra . 
Ad avviso di qualificati esponenti della Democrazia Cristiana , il centro-sinistra sarebbe stato in qualche modo corroso , ove fosse venuta meno la sua equilibrata compiutezza . 
Quali che siano le ragioni che possono essere e furono in effetti addotte per giustificare una diversa opinione , è certo che una lacerazione nella Democrazia Cristiana sarebbe stata di per sé pericolosa e in ogni caso niente affatto utile in vista del fine di normalizzazione del Paese con la garanzia del tradizionale equilibrio in atto dal 1962 . 
Ed è noto quanto l’ Italia , sconvolta da una gravissima crisi economico-sociale e politico-istituzionale abbia bisogno di normalità e di normalizzazione . 
È certo che è responsabilità incontestabile del Segretario politico evitare le lacerazioni non senza riflessi esterni ed impedire le corrosioni di una politica sperimentata , specie quando un cambiamento non sia adeguatamente motivato e maturato . 
Tutto va visto , nella prospettiva politica , in termini di costo da pagare . 
Se il costo fosse stato davvero , nella situazione data , di involuzione politica o di elezioni anticipate in un clima di grave radicalizzazione e tensione , ebbene , si può dire , come io feci del resto intendere , che questo costo sarebbe stato troppo alto e , per non pagarlo , si sarebbe imposta una coraggiosa assunzione di responsabilità . 
Non così , invece , quando si profilava addirittura il reale vantaggio dell’ allargamento della base del Governo e del suo rafforzamento quantitativo e qualitativo . 
Per queste ragioni , io accondiscesi ben volentieri alla proposta dell’ on. Fanfani , di associare al Governo il Partito repubblicano , creando un fatto nuovo che , senza , logicamente , contrariare il Partito socialista italiano , rendesse più agevole una revisione del giudizio negativo dato dal Partito socialista democratico italiano alla soluzione della crisi . 
Così ci siamo accinti , non con entusiasmo in una soluzione difficile , ma con fermo impegno ad un’ esperienza di governo , nuova per la formula di piccola coalizione su cui si fondava e nuova per l’ apporto di più fresche e qualificate energie e per l’ assunzione di nuovi compiti di alcune delle più provate componenti della Democrazia Cristiana . 
È motivo di profondo rammarico l’ assenza dell’ on. Taviani , al quale mi è gradito qui rinnovare il più amichevole saluto . 
Non entusiasmo , dicevo , ma solo senso di responsabilità ci può guidare nel grande compito che ci siamo impegnati ad assolvere . 
Siamo consapevoli dei limiti che alla nostra iniziativa vengono dal fatto che , per quanto riguarda importanti forze politiche già insieme in una difficile , ma vera coalizione di Governo , l’ appoggio è solo esterno e deve essere , per così dire , meritato con equilibrio , incisività , saggezza e lungimiranza . 
Siamo consapevoli del fatto che più che di un dialogo tra Partiti , si tratta di un dialogo continuo che il Governo conduce con Partiti amici . 
Io non vorrei drammatizzare la situazione e preferisco riconoscere invece , con onesto e coraggioso realismo , che è questo il migliore equilibrio politico che sia dato oggi realizzare in Italia e che esso fa da alternativa ad elezioni anticipate con i gravi e riconosciuti rischi di spaccatura verticale del Paese che esse comportano . 
Se non ci può essere chiesto entusiasmo e senso di sicurezza , bene ci può essere domandato il più alacre impegno , la più viva e continua presenza nella sede parlamentare e nel contesto politico , la più obiettiva e perspicace valutazione delle cose , il raccordo , nella maggiore misura possibile , con le grandi forze sociali che hanno un importante significato nel Paese . 
Dal recente episodio della stentata votazione sul bilancio provvisorio dello Stato non trarrò dunque motivo di polemica in qualsiasi direzione , ma solo la lezione che viene dai fatti e che ci impone di moltiplicare la nostra energia , la nostra presenza , la nostra solidarietà . 
Si può chiedere ad un Governo di essere coraggioso nelle ore difficili ed anche di rinunciare a guardarsi le spalle , ma non gli si può chiedere di vivere una vita grama , di accettare una più o meno lunga agonia . 
Ci si può domandare : 
ebbene , in nome di che cosa voi oggi governate , quali sono i vostri fini ed i vostri ideali ? 
Ed io rispondo che intendo governare innanzitutto in nome della tradizione , della migliore tradizione democratico-cristiana ; 
tradizione popolare , democratica , antifascista , capace di dar luogo a profonde innovazioni sociali e politiche , pronta a rintuzzare , per amore di libertà , ogni violenza ed in ispecie quella rozza ed inaccettabile di un fascismo che vorrebbe risorgere , per bloccare la vita , più umana e più giusta , dell’ Italia democratica che cresce nella crescente partecipazione dei cittadini . 
Vogliamo governare , coalizione vera o mero fatto di convergenza che sia , nello spirito di centro-sinistra , con l’ animo del centro-sinistra . 
Il che significa , avendo sempre presenti le tradizionali intese con socialdemocratici e repubblicani , assicurare al Partito socialista il suo ruolo storico di forza di governo , di partito di responsabilità , di garante , più che del proprio destino , del destino stesso delle classi lavoratrici , finalmente non asservite , ma a pieno titolo nello Stato democratico , e perciò veramente democratico . 
Questo significa guardare lontano ; 
rispettare la dignità e la funzione dell’ opposizione , consapevoli dell’ importanza che , di fronte al ruolo del Governo , assume per le sue radici popolari , e pur nella sua profonda e polemica diversità , l’ opposizione comunista . 
A proposito dei liberali dirò il pieno rispetto per un partito democratico , che ha rifiutato la via facile dell’ opposizione pregiudiziale , pur restando fuori , come esso stesso ha ribadito , dalla logica del centro-sinistra . 
Cari Amici , non ho bisogno di illustrarvi , tanto a lungo ne ho parlato nel mio programma di governo , la grave crisi economica , sociale , istituzionale e morale di fronte alla quale l’ Italia si trova . 
Sappiamo di non avere rimedi rapidi e miracolosi per i tanti mali che toccano la nostra Patria . 
Conosciamo la sproporzione esistente tra il Paese legale ed il Paese reale nel suo disordinato , ma generoso impeto rinnovatore . 
Se non ci fosse nulla da fare , sarebbe inutile essere qui con i compiti che ci siamo assunti . 
Basterebbe amaramente constatare che l’ Italia , crescendo , è sfuggita , in modo irreparabile , di mano . 
Se siamo qui , è perché speriamo , o almeno non disperiamo . 
E non è senza significato che proprio oggi , subito dopo questo Consiglio , incontrerò le grandi forze sindacali . 
Esse hanno una autorità nuova ed è , in tanta parte , nelle loro mani il destino del Paese . 
In esse , ma non in esse soltanto . 
Ciascuno di noi può stringersi all’ altro in una disperata volontà di resistenza , nel fermo proposito che l’ Italia viva . 
Io non ho mai detto che non vi sono colpe della classe politica e del Governo , ma solo del Paese , cresciuto troppo in fretta . 
Ho detto e ridico che dobbiamo essere insieme , ciascuno con la nostra funzione , Governo e popolo , e che , se saremo insieme , la salvezza è alla nostra portata . 
La fiducia del Parlamento è stata solennemente votata . 
È cosa importante , ma non basta . 
È la fiducia tra Paese e Governo che deve essere stabilita ; 
una sorta di reciprocità , carica di impegno e di tensione , per ciascuna delle due parti . 
Ebbene , io desidero conquistare e meritare questa fiducia , mentre dò intera la mia al generoso popolo italiano . 
In questo fecondo e dinamico rapporto di reciprocità , noi affronteremo difficoltà per difficoltà , problema per problema , rischio per rischio , bisogno per bisogno , fino a fare , nelle forme che il procedere innanzi della nostra storia ci indicherà , dell’ Italia un Paese dalle istituzioni limpide ed efficaci , dalla palpitante vita economica e culturale , dalla crescente partecipazione dei cittadini , dalla democrazia vera e operosa nel contesto di un’ Europa occidentale unita , del nostro continente pacificato , di un mondo di giustizia e di cooperazione . 
[ Bilanci e previsioni sulla situazione economica ] 
Mai negli ultimi venticinque anni un capodanno aveva , come questo , evocato un insieme di sentimenti , di immagini , di previsioni , tutti volti al pessimismo , alla paura del futuro , all’ oscuro senso che qualche cosa si è rotto nel meccanismo di un progresso economico e civile lineare senza il rischio di regressioni e di ritorni . 
Da una capitale all’ altra , da un mercato all’ altro si ripetono gli stessi discorsi : 
in un mondo più unificato e ravvicinato dalla tecnologia delle comunicazioni la crisi assume dimensioni planetarie e investe sia il centro che la periferia del sistema industriale . 
Le preoccupazioni per una battuta d’ arresto o per una lieve caduta nella crescita del benessere presso i popoli più ricchi si trasforma nella paura della fame e delle epidemie presso i popoli economicamente arretrati . 
La sfida della crisi economica e dell’ insostenibile aumento dei prezzi petroliferi non ha finora trovato una risposta creativa a livello delle gravi difficoltà della situazione nei maggiori responsabili della politica mondiale : 
l’ ampiezza stessa della minaccia impone una risposta coordinata dei diversi governi , poiché nessuno oggi è economicamente abbastanza forte per combattere da solo , all’ interno del suo mercato nazionale , i sintomi della recessione , senza doversi dar carico del peggioramento dei conti con l’ estero , che ne seguirebbe inevitabilmente , ove non si avesse una simultaneità di mosse espansive della maggioranza almeno delle altre economie . 
Un identico discorso vale per i due settori particolarmente critici della situazione economica del mondo : 
quello energetico e quello monetario e finanziario . 
I delicati problemi dei rifornimenti energetici , degli imponenti investimenti per sviluppare vecchie e nuove fonti di energie e per mobilitare le capacità di ricerca verso nuovi rivoluzionari sviluppi tecnologici richiedono certamente la collaborazione di tutte le nazioni industrialmente avanzate . 
In campo monetario e finanziario , la rete delle istituzioni private , che aveva permesso fino a pochi mesi fa di creare l’ unità del mercato mondiale , si è dimostrata impari alle esigenze di canalizzare e di distribuire l’ immenso volume di debiti e crediti , creati dai surplus e dai deficit delle bilance dei pagamenti in seguito all’ aumento del prezzo del greggio . 
Il complesso sistema dei mercati finanziari corre il pericolo di un collasso , se l’ iniziativa politica dei governi non saprà creare a livello internazionale una istituzione o un meccanismo che svolga la stessa funzione che adempiono le banche centrali nell’ ambito delle singole economie nazionali . 
Il mondo ha bisogno di leadership , ma questa leadership non può nascere che dal consenso , e non può non essere gestita collettivamente . 
Gli automatismi economici non bastano e , come a livello nazionale essi sono stati integrati da quasi un secolo di lotte per le riforme , così oggi , nei brevi tempi che l’ emergenza concede , essi lo debbono essere nell’ ambito di una decisa azione politica internazionale . 
Il nostro Paese , che è stato nell’ ultimo anno quasi emarginato , per la stessa virulenza delle sue difficoltà economiche , dalla possibilità di svolgere un’ attiva presenza in campo internazionale , oggi , che i primi sintomi di un faticoso e sofferto miglioramento in talune delle manifestazioni estreme dei nostri squilibri cominciano a consolidarsi , intende approfondire in tutte le sedi la sua presenza e la sua azione per accelerare i tempi di una politica comune dei maggiori paesi industriali contro il pericolo che la recessione si trasformi in una lunga e dolorosa depressione . 
Sul fronte interno , come ho detto , abbiamo colto i primi significativi successi nella battaglia per la stabilizzazione . 
I dati valutari di dicembre confermano che l’ obiettivo dell’ equilibrio delle partite non petrolifere della nostra bilancia dei pagamenti , che all’ inizio del ‘ 74 ci eravamo proposti per il ‘ 75 , è stato sostanzialmente raggiunto già nell’ ultimo trimestre dell’ anno che si chiude . 
Ancora una volta si è confermata la vitalità della nostra economia che ha risposto con un’ aggressiva politica di espansione delle esportazioni all’ estero all’ arresto della crescita della domanda interna . 
Le quote , nel complesso delle esportazioni manifatturiere del mondo , toccate dal nostro Paese qualche anno fa , sono state nuovamente raggiunte nel terzo trimestre del ‘ 74 . 
Nell’ intero anno il saggio di crescita delle esportazioni italiane è stato all’ incirca doppio di quello delle esportazioni mondiali . 
I primi sintomi di attenuazione delle eccezionali spinte inflazionistiche , che hanno contraddistinto dal ‘ 73 la nostra economia , cominciano ormai a manifestarsi , mentre la forte caduta dei prezzi delle materie prime sui mercati mondiali elimina il pericolo che nel futuro l’ inflazione possa essere ancora alimentata attraverso l’ aumento dei costi dell’ importazione . 
Per quanto attiene dunque alla lotta contro l’ inflazione , il destino è nelle nostre mani . 
Se le diverse parti sociali sapranno accettare una temporanea flessione , di dimensioni non drammatiche , nei livelli di benessere raggiunti , il processo di stabilizzazione potrà essere praticamente avviato creando le premesse solide per una sana manovra di ripresa . 
I prossimi sei mesi sono a questo proposito decisivi . 
Il tentativo di spingere in alto le remunerazioni monetarie nel futuro immediato non può tradursi che in un danno diretto per i lavoratori poiché la permanenza di aspettative inflazionistiche , legata alla previsione di aumenti del costo del lavoro , sosterrebbe la creazione di redditi speculativi e interromperebbe il processo in corso di capovolgimento nelle attese e di riduzione degli stocks , destinato a stabilizzare i nostri livelli di prezzo . 
La dilazione ad un secondo tempo della decorrenza dei miglioramenti retributivi potrebbe invece svolgere un’ utile azione di sostegno della domanda , una volta superata la fase di maggiore instabilità dei prezzi e si tradurrebbe in effettivi aumenti del potere di acquisto reale dei salari . 
Nelle conversazioni avute finora con i sindacati abbiamo cercato di convincere i loro più eminenti dirigenti che ben poco gioverebbero oggi generalizzati aumenti della massa salariale e che la possibilità di saldare senza soluzione di continuità il primo e il secondo tempo della politica economica governativa dipende soprattutto dai loro comportamenti . 
I lavoratori sono certamente coloro che più hanno da perdere in una fase di recessione ed è intenzione del Governo combattere tale prospettiva , ma questa intenzione sarebbe vanificata se non fosse possibile ottenere al più presto un certo grado di contenimento dei nostri prezzi . 
Nell’ attuale regime di cambi flessibili l’ obiettivo di stabilizzare il cambio per impedire che da esso si sviluppino nuove spinte inflazionistiche e l’ obiettivo di sostenere la domanda per salvare l’ occupazione possono essere conciliati soltanto da uno stretto coordinamento fra politiche economiche del Governo e strategie rivendicative delle grandi Confederazioni . 
Il bisogno di giustizia della nostra comunità chiede che i sacrifici siano equamente ripartiti : 
il Governo è consapevole che il primo passo per una equa ripartizione è rappresentato proprio dal successo della sua politica di stabilizzazione che si rifletta in primo luogo sui profitti e sulle rendite . 
Inoltre , il 1975 sarà l’ anno della integrale applicazione della riforma tributaria che mette a disposizione dell’ Amministrazione mezzi più potenti di accertamento e di repressione delle evasioni tributarie . 
Tale maggiore incisività della politica tributaria perfezionerà quel grandioso processo di redistribuzione del reddito che ha caratterizzato l’ economia italiana negli ultimi sei anni attraverso la spinta salariale e il potenziamento della politica della sicurezza sociale : 
un processo che forse non ha esempi se non nell’ Inghilterra degli anni immediatamente successivi alla seconda guerra mondiale . 
Il Governo ritiene dunque di essere perfettamente legittimato a chiedere ai Sindacati una politica rivendicativa più attenta alle difficoltà della situazione , la quale permetta , entro la prima metà del ‘ 75 , di ridurre a livello europeo i ritmi della nostra inflazione e di distribuire poi gradualmente gli aumenti di remunerazione in maniera che essi coincidano temporalmente con la dinamica evolutiva della produttività che contraddistingue le prime fasi di ripresa congiunturale . 
Il Governo sta oggi predisponendo i concreti provvedimenti che sosterranno tale ripresa dapprima attraverso l’ espansione delle esportazioni e il contenimento dei consumi energetici e di altri consumi con una forte componente di importazione , successivamente – secondo i ritmi preannunciati nella esposizione programmatica – attraverso l’ avvio di consistenti programmi di investimento nell’ edilizia , nell’ agricoltura , nella produzione di energia . 
La predisposizione di questi programmi che presuppongono la soluzione di non facili problemi tecnici e la mobilitazione dell’ organizzazione amministrativa pubblica per una azione a tempi brevi , è attualmente in corso e procede a ritmo serrato . 
Non è dunque per rispetto di una liturgia d’ obbligo o per dovere d’ ufficio che alla paura e alla fuga in un pessimismo irrazionale , oppongo una valutazione più equilibrata dei rischi , ma anche delle opportunità che il 1975 ci offre . 
Gli esperti economici prevedono oggi che soltanto nel 1976 vi sarà il punto di svolta della congiuntura italiana . 
Vi è tuttavia la possibilità di anticipare la ripresa , ove non manchi al Governo il necessario sostegno delle forze sindacali , la collaborazione in uno sforzo unitario dell’ Amministrazione e dei governi locali per eseguire rapidamente nuovi e vecchi programmi di investimenti , la disciplina dei contribuenti e dei risparmiatori per chiudere la triste pagina delle evasioni fiscali e valutarie . 
Il nostro futuro , lo ripeto , è nelle nostre mani e , nonostante i forti condizionamenti internazionali , possiamo ancora sperare di chiudere nei prossimi dodici mesi la fase più dolorosa dell’ avversa congiuntura . 
Aldo Moro 
[ Dichiarazioni per il New York Times ] 
Among the universal problems of today , four ought , in my view , to be assigned priority and tackled immediately – hunger , the monetary system , inflation and recession and the consumption of oil as a global source of energy . 
How are we going to deal with them ? 
There is no need for creating new international structures , but rather for better using the existing ones to work out specific measures instead of vague principles . 
It would , therefore , be necessary that within 1975 – 
Versione in italiano conservata all’ ACS 
Mai , prima d’ ora , l’ interdipendenza fra i popoli è stata così piena ; 
ne deriva la necessità di una operante solidarietà internazionale al fine di ridurre , attraverso uno sforzo concertato , i mali politici , economici e sociali , che tormentano in questo momento l’ umanità . 
Le politiche nazionali autonome , come ogni contrapposizione preconcetta tra raggruppamenti di Paesi , non solo non riescono a curare questi mali ma anzi li acuiscono . 
Fra i problemi “ universali ” del momento quattro , a mio parere , meritano un impegno prioritario e immediato : 
la carestia , l’ ordine monetario , l’ inflazione e recessione , il consumo del petrolio come risorsa energetica mondiale . 
Come farvi fronte ? 
Non occorre creare nuove istanze internazionali , ma bensì utilizzare bene quelle esistenti per l’ elaborazione di misure concrete e non di principi vaghi . 
Pertanto occorrerebbe che entro il 1975 : 
1 ) il “ Consiglio mondiale per l’ alimentazione ” , appena costituito , definisse un piano decennale per garantire , annualmente , i rifornimenti alimentari essenziali ai Paesi più bisognosi mediante anche un piano finanziario per l’ acquisto , il trasporto e la distribuzione di tali generi e per sviluppare sul piano tecnico , finanziario e d’ insediamento umano la produzione agricola ; 
2 ) il “ Fondo Monetario Internazionale ” deliberasse , sulla base di proposte elaborate dal “ gruppo dei Dieci ” prima e dal “ Gruppo dei Venti ” poi , le più urgenti misure per ristabilire una certa normalità e sicurezza nell’ ordine monetario mondiale e le direttive per un’ azione concordata dei diversi Governi e delle autorità monetarie per fronteggiare i pericoli di inflazione e recessione mondiale ; 
3 ) un’ apposita Conferenza tripartita ( Paesi produttori , Paesi consumatori , Paesi in via di sviluppo ) stabilisse le misure per un programma d’ investimenti finanziati attraverso i surplus dei Paesi dell’ OPEC sia nel loro interno sia in altri Paesi in via di sviluppo e concordasse , in una prospettiva a medio termine , le misure intese a stabilire un equo e obiettivo prezzo del petrolio ed a garantire i rifornimenti necessari per un ordinato sviluppo economico e sociale dei Paesi consumatori ; 
4 ) L’ Assemblea Generale delle Nazioni Unite dovrebbe , infine , essere chiamata a ratificare le misure predette . 
[ Previsioni per il 1975 ] 
Che cosa io penso , temo o spero per l’ avvenire del nostro Paese ho già detto nelle dichiarazioni programmatiche al Parlamento e nelle repliche al dibattito sulla fiducia che si è avuto prima al Senato della Repubblica e poi alla Camera dei Deputati . 
Ad esse faccio riferimento ed anche al mio intervento al Consiglio nazionale della DC che ha unanimemente approvato la soluzione data alla crisi di governo . 
Approfittando della gentile ospitalità offertami dal « Resto del Carlino » desidero rinnovare il mio appello a tutti i cittadini perché ci aiutino a risolvere i gravi problemi che il 1974 lascia in eredità al nuovo anno . 
La difficoltà e i rischi ormai li conosciamo bene ; 
sappiamo quello che occorre fare . 
Adesso è soprattutto questione di buona volontà . 
Se ci chiuderemo nell’ egoismo individuale o di gruppo , se ognuno cercherà di ingegnarsi a subire un minor danno o addirittura a trarre profitto , per sé o per i propri vicini , dalle avversità comuni , se eviteremo di addossarci , ciascuno per la parte che ci spetta , il peso della situazione , se evaderemo dalle responsabilità o fuggiremo dall’ assunzione di un impegno di solidarietà , il nostro Paese conoscerà giorni molto amari . 
Ma io non credo che questo sarà il nostro destino . 
Non penso ad un tramonto , ma ad una nuova alba , perché ho fiducia nell’ intelligenza , nella passione , nella dedizione degli italiani . 
Sono convinto che nel 1975 faremo , sul piano politico , economico , sociale , passi avanti che ci allontaneranno dal baratro e ci avvicineranno al punto di svolta verso un’ Italia più libera , più giusta , più sicura . 
Ora è il Governo che chiama il popolo a raccolta ; 
ora è il popolo che guarda , così speriamo , al Governo . 
In questa direzione , di dialogo e di comune sforzo , incontreremo anche la comprensione e l’ aiuto di quanti all’ estero non vogliono il declino ma la crescita della nostra Italia . 
È un augurio ed è un impegno . 
In questo spirito dico a tutti i lettori del « Resto del Carlino » : 
buon anno . 
On. Aldo Moro , presidente del Consiglio dei Ministri . 
[ Sui rapporti fra l’ Australia e l’ Italia ] 
« Signor Primo ministro ; 
nel porgerLe , a nome del governo italiano e mio personale , il più cordiale benvenuto , desidero dirle quanto sia lieto di questo nostro incontro che ci consente di avere un franco e cordiale scambio di opinioni su vari problemi di comune interesse . 
Vorrei altresì cogliere l’ occasione per manifestarle ancora una volta la profonda commozione del popolo italiano per la sciagura che soltanto pochi giorni or sono ha così gravemente colpito la città di Darwin , suscitando unanime e sincero cordoglio nel mondo intero . 
I nostri colloqui , e gli altri incontri che ella avrà in occasione di questa sua prima visita ufficiale nel nostro paese , si inseriscono in una consuetudine di contatti personali fra uomini di governo dei nostri due paesi , che si è andata felicemente arricchendo in questi ultimi anni , e che mi auguro vivamente possa ancora approfondirsi in avvenire . 
È del resto ancora vivo in me il ricordo delle sue precedenti visite in Italia , sia pur in altre vesti , ma pur sempre in nome di una sincera amicizia per il nostro paese e alla continua ricerca di ulteriori motivi di contatto e di dialogo . 
Nei nostri incontri , signor Primo ministro , abbiamo potuto avere conferma degli eccellenti rapporti esistenti fra l’ Australia e l’ Italia , e dell’ affinità dei nostri punti di vista su molti problemi politici ed economici della attuale congiuntura . 
Ma , soprattutto , abbiamo potuto constatare con soddisfazione che l’ Australia e l’ Italia sono accomunate dalla aspirazione a rafforzare la distensione e la stabilità politica internazionale , nella convinzione che soltanto così i popoli possono raggiungere più elevati traguardi di progresso sociale nella salvaguardia dei valori della democrazia e della libertà . 
Proprio tale identità di intenti ha portato i nostri due paesi ad operare congiuntamente in numerose occasioni ed a svolgere un’ azione comune nelle Nazioni Unite e nelle principali organizzazioni internazionali , dove essi hanno avuto modo di sottolineare ripetutamente gli ideali che accomunano i popoli . 
In un momento come l’ attuale , in cui la scena internazionale è turbata da tanti gravi problemi , una significativa intesa fra stati caratterizzati da peculiari affinità e da interessi comuni , acquista un significato , se possibile , ancora maggiore . 
Mi auguro quindi che questa nostra collaborazione sul piano multilaterale e bilaterale possa ancora approfondirsi in avvenire . 
Il clima di fiduciosa amicizia esistente fra i nostri due paesi trova del resto una salda base nella presenza in Australia di una importante collettività italiana , che costituisce un legame tra i nostri popoli . 
La nostra collettività rappresenta un elemento fondamentale dei nostri rapporti , che merita di essere attentamente seguito e valorizzato . 
Sul piano bilaterale , mi è gradito sottolineare anche il buon andamento delle nostre relazioni economiche e commerciali che , nonostante alcune difficoltà connesse ad esempio con la lontananza fra i nostri due paesi , potranno senz’ altro svilupparsi in futuro . 
Le economie della Australia e dell’ Italia sono in effetti largamente complementari . 
Un settore dove la cooperazione fra i due paesi potrebbe essere particolarmente vantaggiosa è quello dell’ energia , settore in cui solo lo sforzo concentrato e la solidarietà di tutti consentiranno di far fronte alle difficoltà del momento . 
In questo contesto assume particolare rilievo il contributo che l’ Australia potrà dare all’ Italia per lo sviluppo di quelle fonti alternative di energia da cui dipenderà in misura sempre più rilevante il progresso economico e sociale dei nostri due popoli . 
Signor Primo ministro , il desiderio di contribuire alla soluzione dei grandi problemi del nostro tempo , che accomuna l’ Australia e l’ Italia , è anche la garanzia per l’ auspicato ampliamento dei nostri rapporti e per più stretti contatti umani e culturali fra i nostri due popoli . 
È con questi sentimenti , signor Primo ministro , che levo il calice alla salute di Sua Maestà la regina d’ Australia , all’ amicizia dei nostri due popoli e al benessere personale di V.E. » . 
[ Agli italiani emigrati in Australia ] 
Nel momento in cui , per la prima volta nella storia delle relazioni italo-australiane , il Primo Ministro di Australia compie una visita ufficiale in Italia , il mio pensiero si rivolge con sentimento particolare di stima e di gratitudine agli italiani che vivono nel grande Paese di cui siamo lieti di ospitare in questi giorni il Capo del Governo , Paese geograficamente lontano dal nostro ma vicino a noi per una molteplicità di vincoli di cultura e di sangue , dei quali la collettività italiana costituisce la garanzia più significativa . 
Il Primo Ministro Whitlam ed io abbiamo insieme esaminato lo stato dei nostri rapporti reciproci . 
Ne abbiamo constatato l’ ottimo andamento , ma anche le obiettive possibilità di sviluppo esistenti per il futuro : 
per la complementarietà delle rispettive economie , nel quadro strettamente bilaterale ed in quello più ampio della Comunità Europea , di cui il nostro Paese è parte integrante ed al quale l’ Australia guarda con interesse e spirito di collaborazione . 
Nel ruolo politico generale che Europa e Australia sono oggi chiamate a svolgere , i rapporti bilaterali tra i nostri due Paesi si inquadrano , dunque , con una caratteristica peculiare e con notevoli possibilità di sviluppo . 
Alla volontà politica di arricchirli ulteriormente , in concreto , riaffermata in questi giorni nei colloqui che il Primo Ministro Whitlam ed io abbiamo avuto , corrisponde un dato ricco di significato e di prospettive , la presenza , cioè , in Australia di una collettività italiana seconda in numero soltanto al ceppo di derivazione anglo-sassone . 
Ai nostri connazionali va quindi l’ espressione della gratitudine e del compiacimento del Governo italiano , per quanto essi hanno saputo operare con piena lealtà verso il Paese ospitante ed in fedeltà di sentimenti verso la patria d’ origine e le tradizioni più care . 
Desidero formulare ad essi , in questo inizio di anno nuovo , l’ augurio più fervido di prosperità e serenità per il loro avvenire . 
[ Al Consiglio nazionale della Dc ] 
Cari amici , questo C.N. è la prosecuzione ideale di quello tenuto nel luglio scorso , per esaminare la situazione politica , non limitandosi però all’ immediato , ma lanciando lo sguardo più lontano , quanto basti per cogliere le novità dell’ Italia degli anni 70 . 
L’ obiettivo è rimasto , per quanto io posso capire , immutato , anche se molteplici elementi sono intervenuti a modificare il quadro d’ insieme . 
C’ è l’ imminente scadenza delle elezioni regionali , che , per la loro importanza , sollecitano i partiti a raccogliersi in se stessi ed a mostrare all’ elettorato il loro volto genuino , in qualche misura , all’ infuori dei condizionamenti derivanti dai vincoli delle alleanze . 
Un governo di centro-sinistra organico non ha potuto resistere , benché egregiamente diretto dall’ on. Rumor , che , ringrazio delle gentili ed affettuose parole , alla prolungata polemica interna , dando luogo alla formazione del governo bicolore , che ho l’ onore di presiedere , ispirandomi alle finalità della politica di centro-sinistra . 
Ma , per quanto mi riguarda , io potrei riportarmi semplicemente al mio discorso di allora , che teneva conto , ad un tempo , delle ragioni della Democrazia Cristiana e di quelle degli altri partiti nel quadro generale degli interessi del Paese ; 
come pure , insieme , dei dati tradizionali e di quelli evolutivi nel costante adeguamento della Democrazia Cristiana alla realtà . 
Tuttavia mi induce a prendere la parola il fatto che io ho oggi , per la benevolenza del Segretario del Partito e per la vostra fiducia , la responsabilità del governo . 
Il quale ha goduto sin qui dell’ appoggio leale dei partiti di quella che vorrei ancora chiamare , tenuto conto delle nostre speranze e del nostro impegno , una coalizione , ed in ispecie della fervida solidarietà della Democrazia Cristiana . 
È doveroso dunque che io premetta ad ogni discorso l’ espressione della riconoscenza mia e dei colleghi e sottolinei il fermo intendimento di ricambiare il generoso sostegno con uno sforzo crescente al servizio della democrazia e del Paese . 
Non ignoro naturalmente le polemiche le quali hanno preceduto ed accompagnato la formazione del governo e la persistente disarmonia tra i partiti , la loro « concordia discors » . 
Non ignoro il fatto della polemica e ne comprendo la ragione in una fase politico-sociale , caratterizzata da forti contraddizioni , da acuti problemi , da un movimento e mutamento che è lontano dall’ assestarsi . 
Sono bene consapevole dunque , oltre che della modestia delle mie forze , specie se commisurata alla drammatica realtà del momento , della imperfezione dello strumento , maggiore , in questo caso , che non sia per un governo di coalizione . 
È perciò con compiacimento che colgo nella relazione , così altamente ispirata e piena di fede nella Democrazia Cristiana , dell’ amico Fanfani , il fermo richiamo alla politica di centro-sinistra come quella che naturalmente il nostro partito è chiamato a perseguire . 
E quando vedo riunirsi , com’ è accaduto , le forze impegnate nel governo ed intorno al governo , per dare il via ad uno sforzo unitario in favore di una legge di riforma e di liberalizzazione com’ è quella per la Radiotelevisione , avverto con senso di conforto che la serietà dei problemi , la gravità dell’ ora e , malgrado tutto , un comune sentire fanno da cemento alla nostra imperfetta unità . 
Dicevo della gravità dell’ ora , di quello stato del Paese che soprattutto oggi sollecita a non disperdere quello che si è acquisito ed a valorizzare una coalizione democratica e progressista , la più avanzata che la complessa situazione consenta . 
Guardando alla realtà del governo che si è costituito , con la determinante partecipazione dei repubblicani ed il sì unanime dei partiti di centro-sinistra , non vorrei indugiare nell’ evocare i motivi della polemica di un parte e dell’ altra , ma sottolineare i dati positivi ; 
la riconosciuta insostituibilità di un certo accordo come alternativa all’ avventura delle elezioni anticipate e della radicalizzazione della lotta politica in Italia ; 
l’ assunzione di responsabilità di forze democratiche e socialiste , adusate ad una lunga opposizione , ma le quali non potrebbero più disgiungere le sorti del Paese dal loro compito di rappresentanza e di guida ; 
l’ impegno comune a dimostrare nelle cose che questo , benché imperfetto , è ancora lo strumento più idoneo per il governo di una difficilissima congiuntura economica ed istituzionale , chiamato perciò non a disgregarsi , ma ad aggregarsi nel tempo senza alcuna rinuncia alle fondamentali finalità della politica di centro-sinistra . 
Che ciò avvenga in effetti non dipende solo da noi , ma certo anche da noi , democratici cristiani ; 
non dipende esclusivamente da uno , ma da ciascuno per la propria parte di iniziativa , di responsabilità e di armonizzazione . 
Non vorrei quindi , nella mia posizione , disquisire in astratto su ipotesi reciprocamente preclusive e neppure rivolgere moniti a chicchessia . 
Vorrei semplicemente dire che l’ attuale convergenza può essere consolidata , che questo è compito di tutti , ma principalmente del Presidente del Consiglio in un atteggiamento di lealtà , di chiarezza e di operosità . 
Una operosità che mi auguro non sia frustrata dalla paralisi del Parlamento e quindi delle istituzioni ; 
paralisi da evitare mediante la fermezza della maggioranza ed il senso di responsabilità delle varie parti politiche . 
Si tratta dunque di attuare il programma con il quale ci siamo presentati al Parlamento , un programma netto e severo , quale si conviene ad un momento tutto particolare della nostra storia ; 
mentre siamo minacciati dalla degradazione , ma abbiamo pur nelle nostre mani , solo che si tenga duro quanto è necessario , il nostro avvenire e la rinascita del Paese . 
Nei due mesi che sono trascorsi dal momento in cui il Governo ha ricevuto la fiducia dalle Camere , il quadro delle prospettive economiche non si è profondamente modificato rispetto a quello in cui avevamo inserito il programma della politica economica per quest’ anno . 
Vecchi pericoli si sono parzialmente affievoliti , mentre nuove preoccupazioni si sono aggiunte alle antiche ed hanno reso più complesso il già difficile compito del Governo . 
Sul fronte dei prezzi e della bilancia dei pagamenti , gli ultimi mesi del ‘ 74 e le prime settimane del ‘ 75 hanno visto miglioramenti che non avremmo osato sperare due mesi fa , ma , al tempo stesso , il sistema economico italiano sembra scricchiolare sotto il peso di una recessione che , per durata e per ampiezza , appare ormai come la più grave del dopoguerra . 
Non vi è oggi alcuna possibilità che il nostro sistema economico , senza una tempestiva ed importante azione dei pubblici poteri , possa giungere , nel corso del ‘ 75 , alla svolta del ciclo recessivo e vi sono , anzi , fondate preoccupazioni che , in seguito anche all’ aggravarsi nello scorcio dell’ ultimo anno della congiuntura internazionale , tale svolta non possa verificarsi se non nel ‘ 76 inoltrato . 
In questi due anni gli investimenti rischiano di subire tagli sostanziosi , e la loro caduta minaccia di creare nel sistema vuoti deflazionistici che possono misurarsi in migliaia di miliardi . 
Di fronte a questa situazione si adottano oramai ovunque nel mondo le terapie classiche della politica economica che , in simili casi , consistono in una potente azione di sostegno da parte della domanda pubblica ma , nelle particolari circostanze dell’ economia italiana oggi , sussistono ancora ostacoli e vincoli che impediscono di seguire , senza opportune cautele , una simile politica . 
I disastrosi deficit dei bilanci pubblici che abbiamo ereditato dal passato , frutto delle tensioni di una società esigente , ma anche di inerzie e di cattive organizzazioni ; 
la precaria situazione dei nostri conti con l’ estero e l’ imponente debito internazionale del nostro Paese ; 
le tensioni inflazionistiche che , sebbene attenuate negli ultimi mesi , minacciano sempre di riesplodere con rinnovata veemenza ; 
le difficoltà dei meccanismi di finanziamento in mercati monetari e finanziari disorganizzati dagli alti saggi di interesse bancario ; 
tutto questo impone di misurare tempi e dimensioni della politica di sostegno dell’ economia che l’ urgenza con cui vorremmo salvare il Paese dai pericoli della recessione e della disoccupazione vorrebbe invece rapida e massiccia . 
In questa realistica valutazione delle esigenze e dei pericoli della situazione economica si spiega la cautela con cui da parte governativa si è accolto l’ esito della vertenza del settore industriale . 
Certo , l’ accordo fra le parti e le valutazioni concordi che esse hanno dato delle rispettive responsabilità in un grave momento di crisi del Paese , debbono essere giudicati positivamente come un segno incoraggiante di una necessaria distensione dei conflitti industriali , e quindi , come una premessa per la ripresa . 
Non possiamo , tuttavia , non rilevare che vi è stato , proprio in questi mesi in cui il sistema è ancora in bilico tra l’ inflazione e stabilizzazione dei prezzi , un’ accelerazione , concentrata nel tempo , dei costi del lavoro . 
Le parti sociali hanno rivendicato la loro capacità di comprendere e di valutare , da sole , i problemi di compatibilità tra i loro comportamenti , la situazione dell’ economia e la politica economica del Governo . 
Non resta , a questo punto , che augurarsi che le imprese non colgano l’ occasione dell’ aumento dei costi del lavoro per un’ ulteriore escalation dei loro prezzi e dei loro listini , poiché , altrimenti , le difese contro l’ inflazione , che la politica economica dello scorso anno è stata costretta ad erigere a costo di pesanti sacrifici per il nostro sviluppo , non potrebbero ora essere smantellate con la rapidità che avremmo desiderato . 
I negoziati ancora aperti coinvolgono direttamente sindacati e Governo : 
è nostra intenzione arrivare ad una loro rapida conclusione in uno spirito di giustizia verso coloro che hanno redditi meno elevati : 
ma il Governo non può finanziare con facilità tali aumenti e deve invece affidarsi alla macchina tributaria che , nel breve periodo , si è ormai dimostrata difficilmente manovrabile . 
Questa situazione pone il Governo davanti alla opzione di migliorare le retribuzioni e le pensioni , o di attivare più energicamente e con più immediatezza di effetti , la domanda e l’ occupazione , attraverso il finanziamento di investimenti e di opere pubbliche . 
Tra queste esigenze diverse opereremo in modo da trovare un soddisfacente e rapido accordo con le organizzazioni sindacali . 
Dopo una fase di elaborazione , il Governo , nelle prossime settimane , potrà deliberare i provvedimenti legislativi ed amministrativi in cui prenderà forma il suo programma di politica economica . 
Il maggiore sostegno al reddito e all’ occupazione dovrebbe essere fornito da un programma straordinario nel settore dell’ edilizia abitativa per centomila nuovi alloggi da iniziare nella seconda metà di quest’ anno e da completare entro i successivi 24 mesi . 
Esso si articolerebbe in blocchi di investimento da localizzare soprattutto nelle aree più congestionate del Paese , dove più gravi sono i problemi della disoccupazione e più serie le conseguenze della carenza degli alloggi . 
Questo programma sarà elaborato d’ intesa con le Regioni e i Comuni interessati , su suoli destinati dagli strumenti urbanistici esistenti all’ edilizia economica e popolare , a cominciare da quelli già di proprietà pubblica . 
Esso presuppone strumenti contrattuali più agili e più rapidi di quelli normalmente previsti nelle leggi sulla contabilità pubblica . 
Nell’ ambito di una convenzione-tipo adottata da ciascuna Regione , i Comuni dovrebbero cedere le aree ai prezzi di esproprio alle imprese costruttrici e queste procedere alla realizzazione delle opere , finanziandosi con normali operazioni di credito ordinario . 
Le abitazioni verrebbero poi acquisite per una quota dalle cooperative e dagli Istituti autonomi per le case popolari , con le facilitazioni e i contributi addizionali che saranno progressivamente messi a loro disposizione sul bilancio dello Stato . 
Per la quota rimanente sarebbero collocate sul mercato attraverso gli schemi previsti per l’ edilizia convenzionata ; 
anche in questo caso gli acquisti sarebbero facilitati , sia da contributi pubblici , sia attraverso le innovazioni nei meccanismi di intermediazione finanziaria che nel frattempo saranno messi a punto . 
Lo Stato dovrebbe garantire che tutte le abitazioni , le quali non siano collocate entro un anno dalla fine della costruzione , saranno acquistate dagli Istituti Case Popolari . 
In questo modo il problema del finanziamento definitivo dell’ operazione potrà essere risolto nell’ arco di 3-4 anni , dando perciò la possibilità di scegliere il momento più adatto per consolidare i debiti bancari attraverso le opportune operazioni di collocamento di attività finanziaria a lungo termine sul mercato . 
Con questo artificio finanziario dovrebbe essere possibile avviare fin da oggi un impegnativo programma di investimenti , senza forzare gli ancora asfittici canali del credito fondiario e , più in generale , del credito a lungo termine . 
Invitiamo le Regioni ed i Comuni a predisporre fin d’ ora proposte e programmi e ad avviare , utilizzando , se del caso , i finanziamenti della Cassa Depositi e Prestiti , l’ acquisizione delle aree . 
I mezzi finanziari a lungo termine , che non sono immediatamente richiesti per l’ avvio di questo programma addizionale , potranno invece essere mobilitati per il finanziamento delle opere in corso . 
Nell’ ambito del CIPE intendiamo attuare una rapida ricognizione di tali fabbisogni finanziari in modo da rimuovere il più importante ostacolo all’ attività del settore delle opere pubbliche . 
Nel tempo stesso , con nuovi strumenti legislativi , affronteremo importanti problemi in altri settori degli investimenti sociali : 
in primissimo luogo , in quello dell’ edilizia scolastica e universitaria . 
Altro settore primario del programma governativo è quello della politica energetica . 
Una serie di disegni di legge è stata già predisposta dal ministero dell’ Industria e sarà prossimamente sottoposta al Consiglio dei Ministri . 
Tali provvedimenti hanno lo scopo di ridurre i consumi interni di prodotti petroliferi in modo da limitare il deficit della bilancia commerciale , di avviare un programma di sostituzione del petrolio con altre fonti di energia , di razionalizzare gli approvvigionamenti di greggio , così da ottenere maggiori rese in termini di prodotti pesanti , e adeguare i quantitativi dei diversi prodotti ottenuti dalla raffinazione alla struttura dei fabbisogni interni . 
Da questo programma ci attendiamo un risparmio , tra il 1975 ed il 1976 , di 300-350 miliardi di lire nei costi valutari dell’ approvvigionamento energetico , ottenibili attraverso la sostituzione di 4-5 milioni di tonnellate di olio combustibile consumato dall’ ENEL , con metano e carbone e con la contemporanea riduzione di circa il 7 % nel consumo previsto di altri prodotti petroliferi . 
Ma la punta avanzata del programma di differenziazione nel nostro fabbisogno energetico sarà rappresentata dall’ avvio di un programma che prevede l’ entrata in funzione di 20 centrali elettronucleari di grande potenza . 
Il terzo grande settore di intervento è quello della politica agricola . 
Selezionando correttamente le iniziative , è possibile sollecitare una risposta più rapida della produzione con una espansione del prodotto agricolo che copra una percentuale più elevata del fabbisogno interno e permetta , lungo le linee tradizionali di specializzazione del nostro Paese , di aumentare le esportazioni . 
L’ agricoltura ha bisogno di credito a tassi sopportabili e il Comitato interministeriale del credito ha provveduto proprio questa settimana a sbloccare la situazione nel campo del credito esercizio e del credito di miglioramento . 
Gli organi ministeriali seguono anche da vicino il problema della disponibilità fisica di alcuni fattori tecnici della produzione , come i fertilizzanti e gli antiparassitari . 
Dovremo , inoltre , nell’ ambito del calcolo complessivo delle compatibilità finanziarie , trovare , in via prioritaria , i necessari finanziamenti per la legge sulla zootecnia e per altri interventi settoriali . 
Nelle dichiarazioni programmatiche del Governo avevo indicato che una prima linea di difesa contro le tendenze recessive dell’ economia italiana avrebbe dovuto essere trovata in provvedimenti diretti a sostenere le esportazioni e a contenere taluni consumi con un alto contenuto di importazioni . 
Ho già detto che sono pronti provvedimenti per ridurre di cinque-seicento milioni di dollari le importazioni energetiche ; 
il ministro dell’ Agricoltura e il ministro del Bilancio hanno posto allo studio eventuali misure per ridurre in taluni settori le importazioni agricolo-alimentari . 
Ogni miliardo di importazioni risparmiate rappresenta un miliardo in più di domanda per i prodotti interni e permette di migliorare di otto-novecento milioni la bilancia dei pagamenti . 
Miglioramenti più stabili della bilancia dei pagamenti ci attendiamo da una concentrazione , anche temporanea , di risorse pubbliche per favorire le esportazioni : 
una volta , infatti , conquistato il mercato , le nostre imprese potranno più facilmente tenerlo e allargare la loro quota di esportazione . 
Il nostro sistema economico ha dimostrato negli ultimi mesi che esso possiede ancora intatta la sua flessibilità ed una grande capacità aggressiva sui mercati internazionali . 
Il Governo intende , per parte sua , sostenere adeguatamente lo sforzo delle nostre imprese . 
Già è stata attuata la decisione di fornire credito bancario , senza limitazioni di plafond , per il finanziamento a breve delle esportazioni . 
Dovremo prossimamente valutare le risorse finanziarie da destinare al credito a medio termine richiesto per le esportazioni di macchinari e di impianti : 
tenuto conto della forte flessione che subirà la domanda interna di beni strumentali , riteniamo opportuno accrescere l’ aiuto in questo settore delle nostre esportazioni , sia perché esse rappresentano pur sempre una posta attiva , anche se dilazionata nel tempo , della nostra bilancia valutaria , sia perché è importante prevenire il deterioramento delle strutture produttive in un settore strategico per il nostro futuro sviluppo . 
Un duro lavoro attende dunque il Governo per la realizzazione del suo programma , ma la posta in gioco è troppo importante perché ogni sforzo non sia concentrato sull’ obiettivo di una sollecita realizzazione . 
La svolta congiunturale può essere anticipata di molti mesi per effetto delle misure della nostra politica economica . 
L’ ammontare degli interventi che abbiamo programmati è , in condizioni propizie , sufficiente a contenere la flessione di quest’ anno e a rilanciare l’ economia nel 1976 . 
Certo , non abbiamo nessuna intenzione di confondere una politica di rilancio dell’ economia con una politica di facilità di gestione della pubblica finanza : 
siamo , anzi , consapevoli che le gravi condizioni dei nostri deficit pubblici limitano oggi l’ efficacia della nostra azione congiunturale e rischiano domani di strozzare lo sviluppo del nostro sistema produttivo . 
Non possiamo dissipare il risparmio nazionale per finanziare le inefficienze della macchina pubblica , né possiamo pretendere di sostenere a lungo il ritmo di crescita di cui l’ economia sarebbe capace , ove , nel vasto settore delle attività economiche in mano pubblica , non si formino surplus da destinare alla accumulazione di capitale . 
Un severo lavoro di riorganizzazione dell’ efficacia della spesa pubblica e , soprattutto , una dura lotta contro l’ evasione fiscale , dovrà impegnarci nei prossimi anni . 
Per l’ immediato , tuttavia , il tema principale della politica economica è quello della ripresa produttiva . 
Tale ripresa non può essere soltanto opera del Governo ; 
essa presuppone la collaborazione e la comprensione delle forze sociali , dopo la chiusura delle recenti lotte del lavoro , che hanno portato ad aumenti apprezzabili , che non potranno non essere riassorbiti , nei loro effetti sui costi , attraverso un aumento di produttività . 
Un periodo di emergenza deve mobilitare tutte le energie del Paese e non soltanto quelle degli imprenditori che si industriano di fare sopravvivere le loro imprese , e di conquistare nuovi mercati , e dei lavoratori che si battono per difendere i loro posti . 
In particolare , nuove opportunità e nuove responsabilità toccano i Governi locali nel campo della politica urbanistica , dell’ edilizia , dell’ agricoltura : 
il programma del Governo non potrà essere realizzato e , di conseguenza , i suoi obiettivi in termini di occupazione non potranno essere conseguiti , se queste opportunità non saranno colte e queste responsabilità assunte . 
Se Governo e popolo faranno dunque il loro dovere , la salvezza è possibile . 
Il cammino interrotto potrà essere ripreso . 
Al di là della depressione , al di là dei sacrifici , equamente distribuiti , che essa impone , c’ è il traguardo che avevamo intravisto al principio della nostra azione rinnovatrice ; 
il traguardo di una società più giusta e più umana , con una forte partecipazione , con una ricca vita sociale , con una tendenziale eguaglianza di posizioni . 
Si riaffaccia l’ ampia problematica sociale e politica che è l’ essenza stessa dell’ indirizzo di centro-sinistra . 
Se terremo duro , potremo essere autentici innovatori , avendo acquisito , con la nostra fermezza nelle ore buie , il titolo per guidare l’ Italia progredita e civile , di domani . 
Guardando in faccia , coraggiosamente , la realtà , dobbiamo riconoscere che la stessa estrema delicatezza , la stessa fluidità che caratterizza la situazione economica del Paese si ritrova per quanto riguarda l’ ordine pubblico e l’ ordine democratico . 
Ad un tale stato di cose che raggiunge punte di grande pericolosità e mette in forse la sicurezza dei cittadini e delle istituzioni , conviene far fronte con grande determinazione . 
Le radici della nuova criminalità sono da ricercare nello stesso impetuoso crescere della nostra vita economico-sociale . 
Queste forme sono una deviazione , non necessaria e non accettabile , del processo di emancipazione in corso , dei nuovi rapporti che si vanno faticosamente assestando , e poi degli squilibri sociali , del rilucere , allettante , di miraggi di ricchezza , dell’ edonismo e del cinismo dilaganti , della difficile transizione da un modello di autorità compatta ad un altro di autorità democratica ed aperta . 
Si tratta del resto di un fenomeno non esclusivamente italiano , anche se fare questa constatazione , in presenza della crescente insicurezza , dia una assai modesta consolazione . 
Se tale è il fenomeno , se il male è corrosivo e profondo , il rimedio dev’ essere cercato a monte , deve riguardare la famiglia , la scuola , la società tutta intera , dev’ essere preventivo prima che repressivo ; 
ma anche rigorosamente ed efficacemente repressivo , fino a ridurre il delitto ad eccezione di una regola d’ indiscutibile validità e di rapida attuazione , sì da togliere all’ illecito l’ incentivo del successo e dell’ impunità . 
Che si tratti di un qualificato ed allarmante abuso di libertà , non ci indurrà certo a mettere in discussione i principi stessi di libertà utilizzando , invece , gli strumenti di lotta che un ordinato regime democratico mette , senza tradire la propria natura , a disposizione dell’ autorità per la pace sociale . 
Ciò comporta presenza , preparazione , prontezza , serenità delle forze dell’ ordine ed oculatezza nel loro vigile impiego . 
Una polizia adeguata alle forme nuove di delinquenza non si improvvisa , ma essa viene approntata da tempo ed oggi con particolare crescente impegno . 
Ad essa devono andare attenzione , rispetto e solidarietà . 
Desidero dire , anche a nome dell’ amico Gui , che nulla sarà trascurato , si tratti di leggi o di misure amministrative , e che al Governo sarà possibile trarre dall’ importante contributo dei partiti , ed in prima linea , della Democrazia Cristiana , indirizzi accettabili ed efficaci , per ridare tranquillità agli italiani . 
Si tratta di una lunga e difficile battaglia che non si vince , ho l’ obbligo di dirlo , in un giorno . 
Nella dolorosissima vicenda di Empoli non si può dire certo che lo Stato fosse assente , che la lotta dovesse ancora cominciare . 
La lotta era , come è , in atto ed ha avuto le sue vittime . 
Un successo è stato , purtroppo , pagato con un alto prezzo . 
Soldati , come altri , sono caduti nell’ adempimento del loro dovere . 
Io m’ inchino reverente e commosso alla memoria dei due fedeli servitori dello Stato democratico . 
Ed in effetti lo Stato democratico è insidiato dal germe della disgregazione che porta con sé l’ esasperata delinquenza dei nostri giorni , ma è poi colpito frontalmente dalla violenza politica che contesta le istituzioni , lo stesso libero ed umano modo di comporsi della convivenza sociale . 
È un fenomeno del quale nessuno in buona fede potrebbe disconoscere la consistenza ed il peso per la democrazia , da qualunque parte questi atti deplorevoli provengano , qualsiasi motivazione essi abbiano , a qualsiasi finalità siano indirizzati . 
Infatti la violenza , nella sua rozza intolleranza , altera radicalmente le regole del gioco ed è perciò del tutto inaccettabile . 
L’ aggiornamento di comportamenti , il rafforzamento di istituti , il mutamento , ove si manifesti necessario , di leggi saranno posti a servizio della causa della libertà contro la violenza . 
Ma questa doverosa impostazione di carattere generale è solo apparentemente neutra , perché realismo e sensibilità politica ci fanno riconoscere la preminente impronta fascista della violenza politica . 
Partendo dalla miriade degli episodi in cui si manifesta , di diversa gravità , ma alcuni gravissimi , è dato identificare un chiaro piano di eversione fascista , indirizzato a bloccare le libere istituzioni ed a distorcere il corso della nostra vita democratica . 
Di un siffatto gravissimo fenomeno , che pesa sull’ intera vita italiana , cominciamo a sapere qualcosa , ma siamo ancora lontani dal conoscere tutta la verità ed in ispecie l’ entità , se esiste , com’ è possibile , della componente esterna di essa . 
È questa una durissima prova riservata all’ Italia e che si inserisce come un elemento conturbante nel suo lineare processo di sviluppo democratico il quale ha condotto compostamente dalla coalizione centrista alla esperienza di centro-sinistra , sempre salvaguardando , contro qualsiasi minaccia , la libertà ed il patrimonio civile del popolo italiano . 
Occorre risolvere il problema , apertosi inopinatamente , del ritorno del fascismo in Italia ; 
non il fatto di modeste e , in fondo , innocue nostalgie , ma propriamente il ritorno del fascismo nella sua forma più dura , nella sua pretesa di dominare e rendere uniforme il Paese , svuotandolo della ricchezza della vita democratica e del dialogo politico . 
La resistenza a questo minaccioso attacco non è fatto di partito , ma espressione dell’ opinione pubblica in generale . 
È richiesto un « no » netto e definitivo del Paese , che su questo terreno può essere profondamente turbato , ma non vinto . 
Una solidarietà elementare ed essenziale , la quale non può essere scambiata per qualsivoglia solidarietà di partiti , è posta a presidio della nostra libertà . 
Anche frange di destra , che non vogliono essere coinvolte in questo turpe gioco , hanno tempo e modo di dissociarsi e di esprimere lealtà verso gli istituti democratici che il popolo ha conquistato con una dura lotta e si è dato in maniera definitiva . 
Desidero esprimere in questa sede un tale sentimento e proposito , che il Segretario Politico ha nettamente richiamato e che la Democrazia Cristiana tutta intera condivide . 
Non manca alla classe dirigente democratica quella volontà politica , la quale , avvalendosi di sempre più adeguati strumenti di conoscenza e di reazione , porta alla vittoria . 
Un’ Italia , cari amici , riassestata nella sua consistenza economica ed avviata ad una fase di giusto e razionale sviluppo , un’ Italia vittoriosa nella lotta contro il disordine ed il fascismo , può collocarsi a suo agio nel contesto europeo e tra le amiche nazioni democratiche , e dare , fedele alle alleanze nel loro duplice aspetto di sicurezza e di distensione , il suo rilevante contributo alla causa della pace e della convivenza dei popoli . 
È quanto si appresta a fare , in una linea di continuità che mi onora e della quale gli sono grato , il ministro Rumor , al quale auguro il migliore , meritato successo . 
Né vorrei trascurare il giusto e costruttivo rapporto con i Paesi del terzo mondo anche per quanto riguarda la disponibilità in forza di utili e rispettose intese , delle materie prime e dell’ energia . 
A questo proposito si è aperta una fase politica nuova e potenzialmente più giusta , nella quale conviene inserirsi , con una chiara visione degli interessi nostri ed altrui , in una interdipendenza , ogni giorno , più chiara e , per tutti , ineluttabile . 
Il nostro Paese non ha alcuna presunzione né illusoria mania di grandezze ; 
ma sa che c’ è un posto da occupare , una possibilità da cogliere , un dovere da adempiere e che senza l’ Italia , pur nella modestia delle sue forze e risorse , l’ Europa innanzitutto , ma anche il mondo sarebbero diversi e con una vita meno piena . 
Ho detto , cari Amici , le cose salienti per quanto riguarda il Governo e di riflesso la situazione politica in generale . 
Ma questo Consiglio compie un esame secondo l’ ottica propria della Democrazia Cristiana . 
Esso è chiamato appunto a stabilire degni obiettivi per i quali impegnare il partito , ma anche a dire quale debba essere la Democrazia Cristiana in vista dei compiti che l’ attendono ed ai quali essa né può né certamente vuole sottrarsi . 
Quale Democrazia Cristiana dunque serve all’ Italia ? 
In quale modo , in quale misura , il bene inteso interesse del partito potrà essere perseguito , sicché ne risulti al tempo stesso soddisfatto l’ interesse del Paese ? 
Credo di avere detto molto tra le righe che ho letto sin qui , ma vorrei dare qualche altra precisazione . 
E innanzitutto osserverò che in un’ ora così grave la Democrazia Cristiana ha bisogno di tutta la sua forza ed unità . 
So bene che quest’ ultima non è messa in forse dalla enunciazione vigorosa di tesi , e propositi diversi , purché fedeli alla matrice ideale , a quell’ essenziale modo di essere della Democrazia Cristiana per il quale essa è se stessa e non altra . 
So bene quindi che l’ unità può essere variamente articolata e graduata . 
E mi pare di capire che almeno una simile articolazione sia da profilarsi in questo Consiglio Nazionale . 
Del fatto che essa sia , presumibilmente , a lineamenti marcati , certo non mi rallegro . 
È noto che ho sempre cercato di favorire altri sviluppi . 
E tuttavia , se questa prospettiva è ineluttabile , io non posso che inchinarmi alla volontà differenziatrice , non senza ricordare che siamo alla vigilia di decisive elezioni e che quindi oggi è tanto più vero quello che del resto è vero sempre e cioè che soprattutto in un partito come la Democrazia Cristiana il gioco di maggioranza e minoranza non può essere concepito come contrapposizione in blocco e che , ad evitare una simile iattura , gioveranno non meno la capacità mediatrice e l’ autorità rappresentativa del Segretario del Partito che la nostra ferma volontà di non spaccare in due pezzi la Democrazia Cristiana , del resto significativamente tutta presente nel governo del Paese . 
Io spero che ciò sia possibile e non dubito che tutte le correnti le quali s’ impegnarono al Congresso di Roma ad attenuare le asprezze e ad avviare un processo di unificazione , affronteranno con responsabile compostezza la difficile prova di una solida vita di partito in presenza di una avversa congiuntura economica ed istituzionale e di una assai impegnativa competizione elettorale . 
Quanto alla nostra natura e fisionomia , vorrei riconfermare che ho fiducia nel valore caratterizzante di una ispirazione cristiana , quale può essere intesa oggi alla luce delle esperienze ammonitrici che abbiamo fatto , ed in una netta impostazione popolare e democratica . 
È nel suo complesso , questa nostra , una esperienza irriproducibile ed insostituibile : 
non solo utile , ma addirittura indispensabile per la salvezza e lo sviluppo della democrazia in Italia . 
Convinti , come siamo , che a noi spetti questa funzione ed una posizione determinante , che solo il Paese potrebbe revocare , siamo bene attenti a salvaguardare in ogni confronto il significato della nostra storia , tutto quello che è il nostro essere nel passato , premessa della nostra attuale e significativa presenza . 
La vigorosa affermazione che il Segretario del Partito ha fatto , con tanta forza di emozione e di persuasione , della pluridecennale positiva funzione della Democrazia Cristiana mi trova consenziente . 
Senza di noi , a dispetto degli errori che pure abbiamo compiuto e delle cristallizzazioni delle quali non siamo riusciti a liberaci , la libertà in Italia sarebbe stata meno sicura e l’ evoluzione democratica più incerta e lenta . 
Ma non possiamo dimenticare che decenni sono passati e che noi abbiamo il pesante privilegio , proprio delle democrazie difficili , di assicurare la continuità del potere e più delle linee di fondo del sistema democratico occidentale come fatto essenziale di libertà . 
Siamo di fronte ad una più piena coscienza nel mondo del lavoro ed in quello femminile . 
Nuove generazioni , che non hanno vissuto le nostre esperienze , che non hanno conosciuto , come noi , la guerra esterna e quella civile , e neppure le grandi tensioni della politica internazionale , sono sulla scena della vita politica con una sensibilità profondamente diversa . 
Che esse non si volgano da altre parti , che esse non pervengano ad approdi diversi e meno sicuri , è certo , loro , ma anche nostra responsabilità . 
Avvenimenti internazionali hanno in parte modificato alcuni rigidi criteri di giudizio . 
La società civile è posta , più importante che prima , di fronte a quella politica . 
Si è fatto universale il desiderio di giustizia ed ha sorpassato il confine dello Stato , ponendosi come fatto universale in una drammatica vicenda della quale siamo partecipi . 
Un profondo bisogno di verità e di pulizia si fa avanti e contesta ad un tempo la ragione di Stato e , ancor più , la ragione di partito . 
È insomma un mondo nuovo quello nel quale siamo chiamati ad esercitare la nostra funzione . 
È una grande verità che si fa avanti anche se non è immune da errori . 
Ma gli errori , le deviazioni , gli eccessi non tolgono il valore della verità con la quale si deve fare i conti . 
In una parola , non possiamo trascurare il fatto che la Democrazia Cristiana esisterà , nella misura nella quale riuscirà a parlare con i ragazzi di 18 anni , rispettando il patrimonio di verità e di speranza che questa età felice e creativa porta con sé , con esso volendo cambiare il mondo . 
È possibile un simile colloquio , senza fare nostro , sia pure filtrato nelle nostre amare esperienze , questo mutamento necessario delle cose ? 
È qui il problema che ci portiamo , insoluto da un congresso all’ altro , da un consiglio nazionale all’ altro . 
Quello che porteremo alla assemblea ideologica che io accetto in luogo di un impraticabile Congresso , pure timoroso , come sono , che essa possa divenire un fatto elettorale ed un fatto elettorale confuso ed un po’ frastornante . 
Alla domanda , se io abbia risolto questo problema , risponderò di no. Solo lo sento e lo sento in modo acuto , con una fiducia di fondo nella bontà delle nostre scelte , nella fecondità delle nostre esperienze , ma con una estrema difficoltà e , vorrei dire , un estremo pudore nel comunicarle ai nostri continuatori . 
Veramente , a questo fine , non giova contarsi . 
Giova , forse l’ umiltà di una comune , sofferta , appassionata ricerca . 
E forse che non cercano i giovani ? 
Le loro verità , che qualche volta si contrappongono duramente alle nostre cristallizzate posizioni , non sono più una ricerca , non sono più un dialogo , che non un possesso sicuro e riconosciuto ? 
È forse il bisogno di dialogo che caratterizza la nuova generazione , un dialogo intenso , che ha come limite l’ intolleranza altrui . 
Sarà forse per questo che essa è largamente antifascista , quasi questa fosse la precondizione di ogni scelta . 
Vien fatto di pensare che , spingendoci con la politica di centro-sinistra , con l’ apporto nuovo e qualificante del Partito Socialista Italiano , spingendoci , dicevo , su un terreno nuovo , lontano , ma , pur nella sua lontananza , compatibile con la nostra ispirazione democratica , abbiamo allargato esternamente l’ ambito del dialogo politico , venendo incontro insieme alla pressante esigenza di giustizia , di novità vitale nei rapporti sociali , che i giovani portano con sé ed i lavoratori si sforzano di attuare come protagonisti nella loro azione sindacale . 
È qui la validità della presenza socialista nel nostro contesto politico ; 
una presenza rilevante e significativa della quale , accanto a quella di partiti di alta ispirazione democratica , non si potrebbe fare a meno ; 
della quale il senso di responsabilità , nostro non meno che altrui , consentirà di non fare a meno . 
Per quanto riguarda i comunisti , non avendo il tempo per quello che dovrebbe essere un discorso necessariamente lungo , mi limiterò a dire che , nell’ attuale situazione interna ed internazionale , è da escludere una impossibile collaborazione , ma un dialogo deve essere lasciato svolgersi tutto intero nella complessa realtà non solo politica , ma sociale e culturale . 
Un dialogo in termini di confronto dialettico come da maggioranza ad opposizione . 
È questa una posizione , del resto non nuova , lineare e sicura , che sgombra il terreno dal timore di equivoci compromessi , ma tiene aperto , nella contrapposizione ideale e politica , un discorso interessante , altra volta ho detto una conversazione , sui grandi temi del nostro sviluppo civile e del nostro assetto istituzionale . 
Cari Amici , sono così lontane le nostre posizioni ? 
È poi vero che sentiamo , nella Democrazia Cristiana , in maniera radicalmente diversa ? 
Forse non è così , al di là dell’ esasperazione di talune posizioni . 
Giova che anche il dialogo tra noi continui , pacatamente . 
Penso siamo concordi nel rifiutare un partito senza spinta ideale e senza prospettiva avvenire ; 
un partito senza volto , ma soprattutto senza anima , senza contatti tra le generazioni . 
Qualcuno ci spinge , dal di fuori , ad assiderci come mera forza di stabilizzazione ed a rifiutare il confronto pungente con altre realtà ideologiche e politiche . 
Noi non possiamo che respingere queste sollecitazioni , siano esse pure animate da buona fede . 
Non vogliamo consumarci , ma restare . 
Una grande sfida viene dalle cose e dagli uomini nuovi o rinnovati che sono la nostra società . 
È veramente una grande sfida , che vale la pena di accettare , consapevoli della difficoltà che essa comporta . 
Si tratta infatti , cambiando , di restare noi stessi . 
Non giova a tal fine un semplicismo artificioso , ma occorrono e bastano quella grande serenità , pacatezza , consapevolezza e forza d’ animo che sono , tutte , nella tradizione della Democrazia Cristiana ; 
che sono le qualità umane che ci devono caratterizzare , mentre affrontiamo animosamente il compito , antico e nuovo , che ci sta dinnanzi . 
[ La fiducia dell’ Italia nelle Nazioni Unite ] 
Signor segretario generale , 
il Governo italiano è ben lieto di averla qui come suo gradito ospite . 
La visita in Italia del segretario generale delle Nazioni Unite è per noi motivo di viva soddisfazione perché l’ appoggio all’ Organizzazione costituisce una costante della politica estera italiana ed i princìpi societari hanno trovato e trovano attuazione nel nostro ordinamento giuridico e piena adesione nella coscienza del popolo italiano . 
Ed a lei in particolare va il nostro apprezzamento per l’ instancabile opera intesa a promuovere – nell’ esercizio dei poteri di iniziative e delle responsabilità che le sono attribuiti dallo Statuto – la pace , la solidarietà e la comprensione internazionali . 
Accogliendola oggi , intendiamo quindi riconfermarle innanzitutto l’ appoggio dell’ Italia alle Nazioni Unite e l’ apprezzamento per la guida e l’ impulso da lei impressi alla vita dell’ Organizzazione . 
Intendiamo anche confermarle che , essendo stata nuovamente chiamata a far parte del Consiglio di sicurezza , con le maggiori responsabilità che tale posizione comporta , l’ Italia continuerà ad offrire il più valido contributo alle attività delle Nazioni Unite . 
Stamane abbiamo esaminato i settori ed i modi nei quali la nostra collaborazione potrà svilupparsi . 
Le nostre conversazioni sono state franche e costruttive , caratterizzate da quella stessa cordiale atmosfera che fu propria dei colloqui che da parte italiana si ebbero con lei nelle sue precedenti funzioni di diplomatico e ministro degli esteri della vicina ed amica Repubblica austriaca . 
La nostra collaborazione è quindi di vecchia data . 
In passato essa è servita a rinsaldare i vincoli tra i nostri due paesi . 
Attualmente essa è tesa verso traguardi ancor più impegnativi : 
il rafforzamento della pace nel mondo e lo sviluppo della cooperazione internazionale . 
Per il raggiungimento di questi obiettivi le Nazioni Unite svolgono una fondamentale ed insostituibile funzione . 
È vero , non possiamo negarlo , che a volte negli organismi societari si sviluppa una dialettica che , sfociando in polemica , provoca ripercussioni emotive nelle opinioni pubbliche . 
Non si servirebbe la causa dell’ ONU nell’ ignorare l’ esistenza di questi turbamenti ; 
ma , nel riconoscerli , occorre fronteggiarli riconfermando la fiducia nelle Nazioni Unite . 
Tale fiducia trae origine da un duplice ordine di considerazioni . 
Innanzitutto dal positivo bilancio che in svariati settori – e tra questi il mantenimento della pace , lo sviluppo economico e l’ affermazione dei diritti dell’ uomo e delle libertà fondamentali – le Nazioni Unite possono presentare nei primi 30 anni di vita . 
Ovviamente di più e meglio si sarebbe dovuto fare al fine di affrancare l’ umanità dalle sue sofferenze e dalle sue paure . 
I risultati non ancora raggiunti non debbono però impedire di compiacersi per quello che invece si è potuto realizzare . 
Per tutti , basti citare il processo di decolonizzazione che , grazie all’ Organizzazione delle Nazioni Unite ed ai principi che ha saputo inculcare nella realtà e nella coscienza della Comunità internazionale , si sta concludendo senza quelle maggiori sofferenze e lotte che in caso contrario sarebbero state inevitabili . 
Se poi guardiamo al futuro , la fiducia nelle Nazioni Unite si impone nella sempre più viva consapevolezza che le tensioni ed i contrasti dell’ attuale fase della congiuntura internazionale possono essere composti soltanto promuovendo ulteriormente il rispetto degli ideali di cooperazione ed armonizzazione internazionali , che nelle Nazioni Unite trovano il loro più sicuro punto di riferimento e di rilancio . 
Con questa riaffermazione della fiducia dell’ Italia nelle Nazioni Unite , levo il calice per brindare al suo segretario generale , al ruolo prestigioso che svolge , al simbolo che rappresenta , alla collaborazione che tra noi si è instaurata ed alla nostra antica e sempre rinnovata amicizia personale . 
[ In visita al nuovo carcere di Trani ] 
Certo la pena non deve perdere il suo giusto rigore , ma in una società che aspira a vedere allargati i propri orizzonti di libertà , l’ espiazione deve essere arricchita da un’ altra essenziale componente : 
il recupero che serva a risocializzare il condannato e a non perpetuare gli effetti di uno sbaglio . 
In questa visione , che costituisce uno degli impegni governativi , il carcere di Trani rappresenta qualcosa di più di un nuovo istituto , poiché si inserisce nell’ assetto che si sta dando alla giustizia penale . 
Il nostro sentimento – ha proseguito Moro – oscilla fra l’ esigenza di umanizzare le pene e quella di difendere la società . 
Facendo eco alle istanze portate avanti dall’ opinione pubblica , è stato scelto di battere entrambi i settori dell’ azione politica per assicurare al Paese una crescita ordinata che ricacci la violenza di qualsiasi colore , e quella fascista che vuole annullare la nostra evoluzione . 
Ha quindi rivolto espressioni di apprezzamento per la magistratura e le forze dell’ ordine impegnate a superare vecchie e nuove forme di criminalità . 
La giornata tranese del presidente Moro ha avuto un’ appendice nel Tribunale del centro pugliese dove il consiglio dell’ Ordine degli avvocati e dei procuratori gli ha voluto consegnare una toga , a ricordo degli anni che dedicò alla professione forense . 
Il presidente del Consiglio ha osservato con soddisfazione quanto fruttiferi siano stati i semi allora diffusi ( « Dell’ Andro – ha detto – continua quell’ opera che io portai avanti » ) . 
Anche oggi indosso la toga del difensore – ha proseguito dopo aver sottolineato la funzione degli avvocati – impegnato come sono a difendere la causa del popolo italiano , un popolo che deve vincere la sua causa di giustizia e di libertà e trovare in sé la forza morale per questo grande impegno di civiltà . 
[ L’ azione dei Gruppi di impegno politico ] 
Abbiamo intuito insieme la svolta che si va compiendo nella società italiana . 
Una società che è cresciuta , che non è più passiva , ma è anzi ricca , varia , esigente , autonoma . 
Una società nella quale si registrano realtà non facilmente plasmabili , conflitti non facilmente componibili . 
A questa nuova realtà – ha proseguito il presidente del Consiglio – alle sue tensioni ed ai suoi interni conflitti deve saper rispondere , pacificatrice secondo giustizia , la parola del politico . 
Accennando alle prossime elezioni regionali , Moro si è detto fiducioso che esse potranno rappresentare un’ ulteriore occasione che testimoni la vitalità permanente della Democrazia Cristiana . 
Molti – ha aggiunto – le attendono : 
taluni con la segreta , altri con una non molto segreta speranza che esse segnino un ridimensionamento della Democrazia Cristiana . 
Eppure è di importanza vitale per il Paese che la Democrazia Cristiana dimostri di essere ancora un grande partito popolare : 
un partito fedele alla sua linea ; 
alle sue alleanze naturali ( alle quali vuole continuare a dare il suo contributo ) ; 
alla sua ragion d’ essere ideale , che è l’ ispirazione profondamente cristiana ; 
alla sua matrice popolare ed antifascista . 
Del resto – si è chiesto – quali altri partiti potrebbero sostituirsi alla Democrazia Cristiana , fornendo le stesse garanzie di equilibrio e di costruttività ? 
L’ impegno dei « Gip » – ha aggiunto Moro – sta appunto a testimoniare l’ impegno di un partito che intende rinnovarsi con la società e per la società . 
La vostra ragion d’ essere è collegata con una concreta realtà sociale ed economica . 
Gli stessi problemi che vi preoccupano stanno a testimoniare il tipo di collegamento che avete con la società . 
Avete un grande lavoro da compiere . 
Continuate a lavorare con impegno ; 
continuate ad arare in questo campo nuovo , sperimentate fino in fondo , in spirito di unità , in nome del progresso civile ed economico del nostro Paese . 
[ Alla Conferenza nazionale dell’ emigrazione ] 
A nome del governo desidero rivolgere il più vivo e cordiale benvenuto a tutti i partecipanti a questa Conferenza nazionale nella fiducia che essa possa svolgere un lavoro costruttivo , per la migliore conoscenza e la giusta soluzione dei problemi , tutti estremamente importanti , che riguardano la nostra emigrazione . 
Trenta milioni di italiani ( l’ equivalente della popolazione metropolitana all’ inizio del novecento ) sono emigrati nel primo secolo di unità nazionale e sei milioni di nostri concittadini sono oggi all’ estero per motivi di lavoro . 
Basta questo richiamo a dare la misura del rilievo che assume per l’ Italia il fenomeno migratorio e delle attese e speranze che questa Conferenza ha suscitato . 
Nessun altro paese ha tanti dei suoi figli sparsi per il mondo . 
Ad essi è dovuta profonda riconoscenza per la operosità , l’ impegno , lo spirito di sacrificio , l’ onestà , l’ attaccamento alla patria ed ai suoi valori tradizionali di cui essi hanno dato prova . 
Sono cittadini esemplari , dai quali viene alla collettività nazionale lo stimolo a superare non solo le attuali difficoltà economiche , ma anche quella crisi nei valori e nelle istituzioni in cui l’ Italia – e non solo l’ Italia – si dibatte in questa epoca di profonde trasformazioni . 
Il caldo benvenuto va innanzitutto alle centinaia di diretti rappresentanti dei nostri lavoratori all’ estero presenti in questa sala che la cortese ospitalità della FAO ci ha concesso e poi ai parlamentari , ai rappresentanti e osservatori dei governi esteri , delle organizzazioni internazionali , dei sindacati e delle associazioni internazionali che onorano con la loro presenza questa Conferenza e ne testimoniano l’ interesse . 
So bene che cosa è costato , in termini di lunga e seria preparazione , l’ assise che oggi si apre , una delle più complesse e difficili mai tenutesi in Italia . 
I problemi organizzativi sono stati assai notevoli . 
Basti accennare alla difficoltà di convocare a Roma centinaia di persone provenienti da ogni parte del mondo e selezionate secondo criteri di obiettiva e democratica ripartizione tra le forze rappresentative della nostra emigrazione . 
Si è cercato infatti di garantire che nessuna voce rimanesse inascoltata , che ad ogni opinione fosse assicurata libertà di espressione , che insomma la Conferenza fosse il più possibile aperta e non condizionata . 
Sono certo che il frutto dell’ impegnativo lavoro svolto soprattutto nel corso del 1974 dalle associazioni , dalle forze politiche e sindacali , dal CCIE , durante le riunioni tenute in Africa , in Europa e nei due emisferi del continente americano , sarà utilizzato in questa Conferenza , che di tale processo rappresenta il momento culminante in vista di una nuova fase della storia dell’ emigrazione italiana . 
Il governo tiene dunque fede alle sue promesse ed accetta responsabilmente di discutere con il mondo dell’ emigrazione le soluzioni dei vari problemi . 
Il momento che stiamo attraversando è dei più difficili . 
La generale recessione delle economie dei paesi occidentali , conseguenza dell’ aumento del prezzo del petrolio e delle materie prime , cui si è collegato un violento processo inflazionistico che sta sconvolgendo equilibri interni e internazionali , ripropone drammaticamente il problema dell’ occupazione . 
E proprio in questa situazione si deve parlare del riassestamento in patria della nostra emigrazione . 
Quale arduo cammino ci sta dinanzi ! 
Quale lavoro di recupero e quale impeto di nuovo sviluppo ci è domandato ! 
Esistono tuttavia alcuni segni , in Italia e nel mondo , che potrebbero far sperare in un’ inversione di tendenza . 
Il rilancio degli investimenti produttivi e la difesa del posto di lavoro sembrano diventati ora obiettivi prioritari di molti governi sia pur da conciliare con la lotta all’ inflazione e all’ aumento dei prezzi . 
A breve termine , non ci si possono tuttavia attendere progressi sensazionali . 
Occorrono quindi realismo e senso della misura , non disgiunti da una forte affermazione di principio . 
Quello che il governo può promettere è che l’ emigrazione non sarà guardata come un fenomeno marginale e fatale del processo di sviluppo economico e sociale del paese , valvola di sfogo per le regioni depresse e fonte di valuta pregiata per la bilancia dei pagamenti . 
Il governo si impegna piuttosto a considerare l’ emigrazione come « problema nazionale » , la cui soluzione è intimamente connessa ai temi generali dello sviluppo del Mezzogiorno , dell’ andamento dell’ occupazione e della produttività , della crescita economica e sociale del paese , del superamento degli squilibri settoriali e territoriali . 
Questa Conferenza dovrà essere la Conferenza dell’ emigrazione , e non sull’ emigrazione ; 
non convegno di studi né assise di rivendicazioni astratte e meramente polemiche , in cui si discetti senza proporre valide e realistiche soluzioni . 
Il mio auspicio , la mia speranza è che la Conferenza raggiunga un vasto consenso su obiettivi concreti e metodi efficaci che costituiscano , come la stessa legge prescrive , le linee di una « politica dell’ emigrazione » la quale , assicurando una effettiva libera mobilità , consenta al lavoratore il rientro in patria e una sua adeguata tutela all’ estero . 
Il primo punto è legato al superamento delle attuali difficoltà ed al rilancio , difficile ma necessario , dell’ economia italiana . 
Il secondo all’ energia ed all’ impegno consapevole del governo ed al prestigio internazionale dell’ Italia . 
Vengono dunque in evidenza da un lato i temi , attualissimi , del nostro sviluppo e dall’ altro i problemi dell’ alloggio , della scuola , della formazione professionale , della sicurezza sociale , delle rimesse , del ricongiungimento delle famiglie , dell’ informazione , della partecipazione , della integrazione , della promozione umana e sociale , aspetti tutti del problema generale della tutela giuridica e politica dell’ emigrante con dimensioni e sfaccettature diverse a seconda dei paesi in cui è presente la nostra emigrazione e degli accordi bilaterali e multilaterali che siano stati in proposito stipulati . 
Il governo sta effettuando uno sforzo globale , sul fronte interno come su quello internazionale , per venire incontro alle più urgenti esigenze dei nostri lavoratori all’ estero . 
Va menzionato in questo contesto il raddoppio degli stanziamenti a favore dell’ emigrazione sul bilancio del ministero degli esteri per l’ anno finanziario 1975 , passati da 7 a 15 miliardi di lire . 
Tale aumento , ancora certo inadeguato rispetto alla massa dei bisogni da soddisfare , riguarda soprattutto il settore dell’ assistenza scolastica ai figli dei nostri emigranti , nel quale più è avvertita la necessità di sostegno da parte dello Stato . 
Collegata a questo è la serie di iniziative allo studio per migliorare condizioni di lavoro e preparazione del personale , facilitare la conoscenza delle lingue , favorire l’ integrazione dei figli dei nostri emigranti nel tessuto sociale dei paesi di accoglimento , dare loro la possibilità di un impiego futuro specie nel settore turistico e dei servizi in genere una volta rientrati in patria . 
Sempre nel campo dell’ assistenza scolastica va menzionato l’ impegno a livello CEE per dare soluzioni sempre più comunitarie all’ insegnamento per i figli dei lavoratori migranti . 
I validi princìpi della legge n. 153 dovranno essere sviluppati verso le formule , più moderne e valide , della « scuola a due uscite » . 
Il governo valuta l’ opportunità di concedere condizioni di favore ai conti bancari dei nostri emigranti , per incoraggiare l’ afflusso in Italia delle rimesse non solo ai fini del riequilibrio della bilancia dei pagamenti ma nell’ interesse stesso dei lavoratori a costruirsi , impiegando utilmente i propri risparmi in Italia , una prospettiva di ritorno nel paese . 
La situazione dell’ emigrante sarà tenuta ben presente al momento della realizzazione dei piani di edilizia popolare predisposti dal governo . 
Si pensa , più in generale , di convogliare le rimesse in un meccanismo che accordi agli emigranti – in proporzione ai risparmi da essi inviati – mutui a tassi preferenziali per l’ avvio di attività nei settori artigianale , commerciale , turistico e dei servizi in genere . 
È nota poi la direttiva di finanziare iniziative produttive , ad alta percentuale di lavoro rispetto al capitale , da realizzarsi nelle zone a più forte tasso di emigrazione . 
Le iniziative , che ho richiamato a mo’ d’ esempio , a favore dell’ emigrazione , connesse a quelle che scaturiranno dalle decisioni di questa Conferenza , dovranno essere coordinate a livello di governo da un apposito Comitato internazionale per l’ emigrazione , la cui proposta legislativa è stata già approvata dal governo . 
Esso dovrà tener conto delle indicazioni formulate dal Comitato consultivo degli italiani all’ estero . 
È intenzione del governo di rafforzare siffatto organismo ( la cui attività si è già rilevata assai utile ) , garantendo una maggiore rappresentatività , al fine di soddisfare le giuste aspirazioni dei nostri lavoratori ed una accresciuta partecipazione democratica alle decisioni che li riguardano . 
Parimenti , nell’ opera di ristrutturazione e di potenziamento della rete consolare all’ estero e dei servizi in genere del ministero degli affari esteri , dovrà essere tenuta presente l’ esigenza di un’ adeguata riforma dei Comitati consolari di coordinamento che realizzano una più articolata partecipazione della base alle decisioni che direttamente la concernono . 
Diagnosi sui mali che affliggono l’ emigrazione ve ne sono già state molte , ed autorevoli , tra le quali vorrei ricordare quelle della Camera dei deputati e del Consiglio nazionale dell’ economia e del lavoro . 
Occorre ora una cura adeguata , che tenga conto delle effettive disponibilità , ma in un clima di grande tensione morale e politica . 
Se le condizioni obiettive dell’ economia evolveranno in una direzione positiva , l’ emigrazione potrà diventare sempre più un fatto di libera scelta , che salvaguardi la dignità del lavoratore e la sua preminenza nei confronti degli altri fattori di produzione . 
Nel rinnovare l’ augurio più fervido di un utile dibattito , desidero assicurare che i lavori della Conferenza saranno seguiti da me personalmente e dal governo con tutta l’ attenzione e l’ interesse che essi meritano , nella speranza che da questo incontro possa nascere una prospettiva sicura di serenità e di progresso per i nostri connazionali lontani e di un domani migliore per i loro figli . 
Mi sia consentita una breve considerazione finale . 
Chi abbia presente la storia di questo secolo e l’ attuale realtà internazionale , non può non avvertire , come la intensa e feconda partecipazione di forti collettività italiane alla vita di altri stati abbia costituito e costituisca un legame di valore tutto particolare tra l’ Italia e molti paesi . 
La comunità di sangue e , in tanta parte , di cultura è il fondamento di una solidarietà che giova a tutti , ma specialmente all’ Italia . 
Vien fatto naturalmente di pensare a questo come ad un fattore favorevole , ad un dato che influenza in modo favorevole la politica estera italiana . 
L’ Italia è presente nel mondo certamente non solo , ma anche , ed in notevole misura , per i cittadini italiani o di origine italiana che hanno concorso a concorrere allo sviluppo ed al progresso degli altri popoli . 
Voi comprendete bene che non c’ è nessun cinismo in questa contestazione , quasi che si pretenda di costruire in certo modo sulla emigrazione forzata le fortune del nostro paese . 
Tutt’ altro . 
Questa osservazione è fatta nel contesto di una direttiva politica sulla quale sono tornato più volte e cioè che il vivere altrove che in Italia dev’ essere non una necessità , ma una scelta . 
Ed io credo che numerosi italiani , per forza d’ animo e per innata creatività , andranno liberamente al di fuori del nostro stato , con dignità , con sicurezza , ad esplicare un’ alta funzione di apprezzato lavoro e di amalgama tra i popoli . 
Del resto gli italiani hanno sempre saputo trasformare la condizione di necessità , nella quale versavano , in occasione per una brillante affermazione del loro ingegno , della loro laboriosità , delle loro capacità umane . 
Dico questo non dimenticando i tanti e gravi sacrifici compiuti dagli emigranti , ma proprio al fine di esaltare una sofferenza feconda di bene , non solo per i singoli , giunti spesso a posizioni degne , importanti o addirittura di grande rilievo sociale e politico , ma anche per la patria e la causa dell’ unità e della cooperazione tra i popoli . 
Da qui il nostro orgoglio , la nostra profonda gratitudine , la nostra umana solidarietà con gli emigranti , non disgiunti ad un fermo impegno politico a risolvere , con la migliore utilizzazione delle nostre risorse , il problema dell’ emigrazione coatta ed intanto i gravi e complessi problemi che essa pone . 
Vorrei menzionare in particolare il contesto europeo nel quale si fa strada , anche se a fatica , ma sicuramente , l’ idea di una cittadinanza europea , la quale sia riconosciuta , prima che a qualsiasi altro , a quegli europei che , anticipando l’ amalgama del futuro , vivono già , insieme con i loro figli , in un paese che non è il loro , ma è certo la loro comunità . 
Gli emigranti preparano , come forse nessun altro , un’ Europa unita ed un mondo unito . 
Dobbiamo rendere omaggio alla loro dignità , alla loro fierezza , al loro impegno costruttivo , al loro spirito patriottico ed insieme universale . 
All’ inizio di questa Conferenza mi vien fatto di domandarmi , se sapremo essere degni di voi , non solo conducendo a buon fine l’ importante dialogo oggi intrapreso , ma , a nostra volta , con la nostra capacità di sacrificio , di lavoro , di solidarietà , che siano principio della nostra ripresa e spianino così la via al vostro ritorno . 
Ed a questa domanda sento di poter dare , non ignorando i nostri gravi problemi di ordine e di giustizia , una risposta positiva . 
Abbiamo infatti esaltato nell’ emigrazione le stesse virtù morali e civili del popolo italiano . 
[ Le prospettive di cooperazione fra Italia e Canada ] 
Signor Primo Ministro , desidero anzitutto porgerLe , a nome del governo italiano e mio personale , il più cordiale benvenuto a Roma ed esprimerle il grato apprezzamento per questa Sua visita che ci consente di effettuare un costruttivo scambio di vedute sui principali problemi internazionali del momento ed in particolare su quelli che rivestono un più diretto interesse per il Canadà e per l’ Italia . 
La Sua presenza tra noi , che s’ inquadra nel rinnovato interesse del governo da lei presieduto a più intensi rapporti di cooperazione con i paesi dell’ Europa comunitaria , riflette e conferma la sincera amicizia che caratterizza da sempre le relazioni italo-canadesi . 
Il Canadà e l’ Italia appartengono infatti alla stessa famiglia delle nazioni che credono nei supremi valori della democrazia e della libertà , nell’ ordinato e pacifico sviluppo delle relazioni internazionali , nel dovere morale di contribuire , devolvendo una parte delle proprie risorse alle incombenti necessità dei paesi in via di sviluppo , all’ elevazione ed al progresso della personalità umana . 
L’ affinità delle nostre posizioni , la comune appartenenza all’ Alleanza Atlantica , che è strumento non solo di difesa , ma anche di distensione e di pace , ed il profondo legame umano costituito dalla presenza nel Canadà di una assai consistente collettività italiana , ci offrono basi solide e favorevoli per una viva collaborazione tanto sul piano bilaterale quanto su quello multilaterale , in vista appunto di una azione congiunta che possa contribuire alla soluzione di problemi che investono l’ intera società internazionale . 
Signor Primo Ministro , l’ Italia , come Ella sa , è profondamente impegnata da anni nel perseguimento del grande obiettivo dell’ unione dell’ Europa , nella sincera convinzione che in un’ epoca come la nostra , l’ Europa debba svolgere la funzione storica che le spetta in ragione della sua vocazione all’ equilibrio e alla pace , delle sue tradizioni di civiltà e di cultura , delle sue capacità non solo tecnologiche ed economiche , ma anche intellettuali e morali . 
L’ Europa unita che noi perseguiamo è anche un’ Europa che si pone nel sistema occidentale di cui il Canadà , amico ed alleato , è parte integrante , un’ Europa quindi quanto mai aperta alla collaborazione in ogni settore e specie con i suoi amici tradizionali . 
È quindi con la più viva soddisfazione che possiamo constatare come ad una siffatta politica di apertura faccia riscontro da parte del Canadà un atteggiamento favorevole ad ampie forme di collaborazione internazionale . 
Sono certo che tale convergenza di orientamenti potrà portare ai più significativi sviluppi tanto sul piano delle nostre relazioni bilaterali quanto su quello più vasto dei rapporti tra il Canadà e la CEE . 
L’ Italia guarda al Canadà come ad un paese di grandissimo avvenire , capace , per la stabilità delle sue istituzioni democratiche e per le sue immense risorse naturali e tecnologiche , di occupare un posto di sempre maggiore rilievo sulla scena mondiale . 
È con questa visione che annettiamo la massima importanza ai nostri colloqui e a quelli che Ella avrà questo stesso pomeriggio con i miei colleghi di governo , nella certezza che le prospettive di intesa e di cooperazione tra il Canadà e l’ Italia non potranno che uscirne rafforzate nel comune interesse . 
Con questa certezza e con i più sinceri sentimenti di franca e cordiale amicizia mi è gradito levare il calice alla salute di Sua Maestà la Regina Elisabetta II , alle crescenti fortune della nazione canadese e al Suo benessere personale . 
[ Una lettera all’ onorevole Finocchiaro ] 
« Gentilissimo Presidente , La ringrazio di essersi fatto autorevole portavoce delle preoccupazioni che l’ inasprirsi degli atti di terrorismo politico dell’ estrema destra diffonde nell’ opinione pubblica pugliese . 
« Ho concordato col ministro dell’ Interno di intensificare , in ogni forma possibile , la più scrupolosa vigilanza delle Forze dell’ ordine , nell’ intento non solo di reprimere , ma soprattutto di prevenire gli episodi lamentati . 
« Non mi nascondo la difficoltà e l’ inadeguatezza che stiamo tuttavia cercando di eliminare , sia sotto il profilo della preparazione ad un così arduo compito , che sotto quello della disponibilità dei mezzi e degli strumenti . 
« Voglio aggiungere che molta fiducia ripongo nella presenza e nell’ iniziativa politica dei partiti , dei gruppi sociali , dei cittadini , di tutte le componenti , insomma , che possono influire nel creare un clima di rifiuto della violenza e di sincera adesione ai valori affermati dalla nostra Costituzione . 
Dobbiamo radicare nell’ esperienza di oggi il senso vivo della continuità di quei valori che traggono origine dalla tensione ideale e morale della Resistenza e si compendiano nella riconquista della libertà e di un ordinamento autenticamente democratico . 
« Queste acquisizioni , che hanno qualificato gli ultimi trent’ anni della nostra storia nazionale , restituendo al popolo italiano un ruolo dignitoso e rispettato sul piano interno ed internazionale , ci permettono di guardare , nonostante tutto , con speranza all’ avvenire . 
Nulla di tutto questo possiamo perdere o anche solo compromettere per noi e per i nostri figli . 
« Le assicuro perciò il massimo impegno del Governo e mio personale per la difesa e la promozione di questo inalienabile patrimonio della nostra coscienza e della nostra vicenda , politica ed umana » . 
[ Un appello all’ unità dei partiti di governo ] 
« Esistono nella nostra economia – ha detto Moro – lievi segni di miglioramento che non possono essere né sottovalutati né sopravvalutati . 
Essi significano che la situazione è dominabile dalla nostra volontà . 
Bisogna , a tal fine , avere comportamenti coerenti e continui , e non solo da parte dei pubblici poteri , ma anche dei cittadini e delle loro potenti organizzazioni , specie sul terreno sociale » . 
Moro ha quindi ricordato che il governo « ha adottato numerose misure , intese a contrastare la recessione pur nella permanente lotta all’ inflazione » . 
Esse sono ormai « dinanzi al Parlamento , la cui rapida approvazione il Governo attende con fiducia , poiché i provvedimenti proposti sono rigorosamente corrispondenti al programma a suo tempo presentato » . 
« D’ altra parte – ha aggiunto Moro – nessuno può ignorare i tanti pericoli che incombono sul Paese per quanto riguarda l’ ordine democratico e l’ ordine pubblico . 
Dinanzi a minacce così gravi è naturale che ogni partito si interroghi specie in un momento che vede le forze politiche schierate , per la vicenda elettorale , nettamente sulle proprie posizioni » . 
Moro s’ è detto , però , sicuro , che nessuno dimentica « l’ importanza di quel che ci unisce ed il dovere di stare insieme alla guida del Paese , così come si è deciso qualche mese fa , respingendo l’ ipotesi di elezioni anticipate e scegliendo la via di una difficile collaborazione » . 
« È questo lo spirito , esclusa ogni esibizione di diversità , con il quale dovranno essere responsabilmente discussi nei prossimi giorni temi di decisiva importanza per l’ avvenire del Paese . 
E sono certo che l’ elettorato sarà sensibile alle prove date di senso di responsabilità » . 
Accennando al recente Consiglio di Dublino , il presidente del Consiglio ha osservato che « anche se si è giustamente rinunciato a considerare i vertici avvenimenti storici , si è fatto un buon lavoro adottando , tra l’ altro , piuttosto il metodo comunitario che non quello di collaborazione intergovernativa » . 
« Un decisivo passo innanzi è stato compiuto nell’ intento di mantenere la Gran Bretagna nell’ ambito dell’ Europa , mentre sono stati dibattuti anche , con molta serietà , i temi della distensione indissolubilmente connessi con quelli della solidarietà europea . 
La posizione dell’ Italia – ha aggiunto Moro – è stata discreta , ma non passiva , né insensibile al nuovo che c’ è nel mondo , senza peraltro dimenticare il punto di riferimento dell’ alleanza atlantica , viva , articolata ed aperta ad una politica di pace » . 
Nel pomeriggio , nella sede della Regione Puglia , Moro ha esaltato « il ruolo delle autonomie nella vita dello Stato democratico » ed il fatto politico , assai significativo , « dell’ ordinamento regionale ormai in atto » . 
« In conformità con il suo programma – ha concluso Moro – il Governo non mancherà di promuovere i necessari adempimenti e manterrà aperto il dialogo politico con le Regioni » . 
[ All’ Expo Sport alla Fiera del Levante ] 
« Siamo di fronte ad una nuova edizione dell’ Expo-Sport Levante – ha detto Moro – , all’ ampliamento degli orizzonti della Fiera del Levante che opera sempre in stretto legame con le popolazioni meridionali . 
Perché ogni anno all’ appuntamento di settembre , ed ora , il nostro discorso in Fiera è di carattere meridionale ? 
» . 
« Se ciò avviene – ha osservato il presidente del Consiglio – è perché la Fiera del Levante è legata in modo vitale alle nostre popolazioni , perché è espressione della vitalità , sul piano dell’ intrapresa economica , della nostra gente , perché è frutto di un’ operosità che ha ricevuto e vuole restituire , facendosi fautrice dello sviluppo del Mezzogiorno » . 
« Il merito di questa azione è degli uomini che guidano la Fiera alla quale – egli ha detto – mi sento legato da una lunghissima consuetudine di cooperazione oltre che dalla altissima stima che porto alle persone che così degnamente la dirigono » . 
« Mi rivolgo a lei , signor presidente Triggiani , per dirle l’ apprezzamento per l’ opera sua , con l’ augurio di ulteriori traguardi ; 
mi rivolgo ai suoi validissimi collaboratori , sempre pronti , capaci di idee nuove e di realizzarle , andando lontano . 
Così come va lontano la Fiera del Levante sia per la sua Campionaria internazionale sia per le molteplici esposizioni particolari che con grande semplicità sono messe a punto , accreditate , sviluppate sino a farne punti di riferimento importanti della vita economica nazionale » . 
Dopo aver invitato il presidente Triggiani « a farsi sempre più banditore con la Fiera delle idee meridionali » , di continuare « a sorreggere ed a stimolare il Governo e le forze politiche nel Mezzogiorno e nel Paese » , Moro è passato ad una valutazione del quadro economico in cui sta muovendosi il Mezzogiorno . 
È d’ obbligo , ha detto , parlare di un processo di sviluppo dell’ economia meridionale a conferma che il Governo , anche in un momento di stretta come questo , ha posto ancora una volta il Mezzogiorno nell’ ambito delle priorità . 
Siamo sempre impegnati in questa direzione , pur in presenza di note difficoltà . 
Ma i motivi di soddisfazione non mancano e ci vengono anche da questa rassegna del turismo e dello sport , da due settori tipicamente italiani , del nostro Mezzogiorno . 
A tale proposito Moro ha osservato che « se lo sviluppo deve procedere armonicamente in ogni settore » è importante « non sottovalutare l’ importanza del turismo per i suoi riflessi sul piano umano e politico , per la capacità di promuovere scambi fra le popolazioni con una forza coesiva che è la sua vera finalità » . 
Non meno importante è lo sport . 
« Non è un’ attività – ha detto Moro – di pura e semplice distrazione , ma un processo di elevazione umana , un’ espressione di libertà e di dominio che l’ uomo ha su se stesso e che gli permette di esprimere in pieno le sue capacità » . 
Il presidente del Consiglio ha concluso , compiacendosi con la Regione Puglia e con l’ assessore al Turismo per quanto è stato fatto ai fini promozionali e per i programmi realizzati e felicemente avviati onde fare della regione uno dei « poli » di richiamo delle correnti turistiche internazionali . 
[ Per la morte di Re Faysal ] 
« La notizia della tragica fine di Sua Maestà re Feisal mi ha profondamente costernato e commosso . 
La sua scomparsa rappresenta un gravissimo lutto per l’ Arabia Saudita , per il mondo arabo e per l’ intero consesso internazionale , che lo ha giustamente annoverato fra i più prestigiosi statisti contemporanei . 
Con lui l’ Italia perde un grande e sincero amico che dette sempre un determinante contributo al potenziamento dei rapporti di amicizia e di collaborazione tra i nostri due paesi sia sul piano bilaterale che nel quadro del comune sforzo inteso al reperimento delle vie più idonee per assicurare la pace e il progresso dei popoli delle regioni medio orientali . 
Nel commosso ricordo del grande sovrano scomparso e dei costruttivi incontri che ebbi l’ onore di avere con lui , prego vostra eccellenza di accogliere le espressioni del mio più profondo e sincero cordoglio , che formulo anche a nome del governo italiano » . 
[ Messaggio per il convegno “ la Dc al servizio delle comunità locali ” ] 
Nell’ impossibilità di partecipare personalmente ai lavori del Convegno , invio a Voi Dirigenti e , per vostro tramite , a tutti gli iscritti , simpatizzanti ed elettori della Democrazia Cristiana in terra di Bari che incontrerete nel corso della campagna elettorale , il mio cordiale beneaugurante saluto , espressione di amicizia e solidarietà , quali è naturale si manifestino in un rapporto che dura da tanti anni . 
E tanto più mi sento vicino a voi , ritraendo dalla vostra comprensione conforto ed aiuto , ora che ho la responsabilità della guida del Governo in un momento tanto difficile e grave per l’ Italia . 
Dobbiamo tutti insieme compiere un decisivo sforzo per salvaguardare le istituzioni democratiche , combattendo il disordine e la violenza ; 
per promuovere , sempre più intensamente , quei valori di libertà e di giustizia dai quali , soli , derivano la pace civile , l’ elevazione sociale , il progresso economico e politico ; 
per garantire al nostro Paese presenza dignitosa ed efficace sulla scena internazionale . 
È uno sforzo che è richiesto a tutti , ma che , in particolare , impegna il nostro Partito , per la sua posizione e le sue responsabilità , per la funzione che ha assolto e deve continuare ad assolvere , affinando gli strumenti di conoscenza e di interpretazione della realtà , di presenza e di intervento , di mediazione e di sintesi di esigenze e di posizioni diverse in una valutazione unitaria degli interessi della comunità nazionale . 
Vi auguro perciò che dal Convegno scaturiscano indicazioni atte a rendere sempre più penetrante ed incisiva la nostra azione nel Paese e nel Governo della Nazione a tutti i livelli . 
[ Messaggio per l’ assemblea annuale di Confindustria ] 
Avv. Giovanni AGNELLI 
Presidente della Confindustria 
= ROMA = 
Le sono molto grato del cortese invito che gli impegni di questo grave momento politico mi impediscono di accogliere . 
Invio a Lei , e per Suo gentile tramite , a tutti i partecipanti , il mio cordiale saluto e l’ augurio di proficuo lavoro . 
I problemi che l’ Assemblea è chiamata ad esaminare , in vista di prospettare per il 1975 le linee di azione della Confederazione , sono certamente complessi e di difficile soluzione . 
Inflazione e recessione costituiscono , per i notevoli riflessi sociali che comportano , gli elementi negativi più vistosi che devono essere superati mediante lo sforzo congiunto di tutte le componenti del processo produttivo . 
Il Governo dedicherà ogni sua energia all’ assolvimento della propria funzione di orientamento e di guida , confidando nel contributo di tutti , ed in particolare della industria italiana , per assicurare la ripresa economica , la salvaguardia del sistema democratico ed una valida prospettiva di progresso . 
( Aldo Moro ) 
[ Omaggio ai caduti della Resistenza ] 
Desidero idealmente unirmi all’ omaggio che i partigiani e i giovani democratici cristiani renderanno agli eroici caduti e al valore militare di Cassino , Medaglia d’ Oro . 
Oggi più che mai è necessaria la concorde azione di quanti credono ai valori della libertà – e tanto più gli iscritti e simpatizzanti ad un partito democratico popolare e antifascista come la Democrazia Cristiana – al fine di salvaguardare le nostre istituzioni , assicurare la pace civile e sociale e il progresso della nazione . 
È questo il modo più degno e significativo di opporsi alla violenza e di celebrare nei fatti , giorno dopo giorno , il grande evento della Resistenza e della Liberazione . 
Perseguendo con tenacia , per parte sua , questi obiettivi , il Governo sa di interpretare le più profonde aspirazioni del popolo italiano . 
Con questi sentimenti invio a tutti i partecipanti il mio cordiale saluto ed augurio . 
[ All’ inaugurazione della Fiera dell’ Agricoltura di Foggia ] 
Una manifestazione come questa è un ammirevole segno di vitalità che è , ad un tempo , doveroso e gradevole richiamare . 
C’ è da sottolineare innanzitutto lo spirito d’ iniziativa degli organizzatori con alla testa l’ attivissimo Presidente e poi la fiduciosa prontezza di espositori italiani e stranieri , che sono accorsi numerosi a questa Fiera dalle collaudate strutture . 
A questo sforzo non mancherà , ne sono certo , una adeguata risposta degli operatori e del pubblico . 
Per quanto mi riguarda , è naturale che io dia testimonianza della portata nazionale ed internazionale di una Fiera specializzata come quella di Foggia , che pure s’ inserisce in modo appropriato tra le iniziative più caratteristiche e congeniali di questa provincia , la cui multiforme attività economica ha tuttavia in una agricoltura in costante progresso uno dei suoi punti di forza . 
Mi siano consentite ora alcune considerazioni di politica generale . 
Le preoccupazioni sulla nostra economia non sono oggi meno giustificate di ieri anche se abbiamo superato con successo uno dei passaggi difficili della lunga crisi mondiale . 
A dicembre solo qualche pallido sintomo indicava che le spinte inflazionistiche e gli insopportabili deficit dei nostri conti con l’ estero cominciavano ad attenuarsi . 
Accettammo , allora , il rischio calcolato di una politica economica che per tempo spostasse progressivamente il suo centro di gravità dalla manovra di stabilizzazione e di contenimento a quella delle prime mosse di sostegno e di spinta per riavviare l’ espansione . 
Avvertendo i rischi immensi , che dalla stabilizzazione si scivolasse nel ristagno , ci proponemmo una linea prudente nei tempi di attuazione , ma di ampio respiro , caratterizzata da misure , quantitativamente adeguate alla intensità dei fenomeni recessivi in atto , quali , in quei mesi , nessun altro governo dei paesi industriali aveva ancora formulato . 
Il programma del governo sembrò , all’ estero , troppo espansivo , in quanto non si riteneva che la nostra economia avesse conservato quei meccanismi di reazione rapida ed efficiente che le avevano permesso in passato di uscire senza troppi danni da analoghe fasi di difficoltà . 
Eravamo considerati senza un futuro e pressoché incapaci di pagare i nostri debiti . 
La situazione è oggi profondamente cambiata . 
Lo testimoniano i dati sui prezzi al consumo e all’ ingrosso , sulla bilancia dei pagamenti , sul rimborso anticipato di una quota significativa dei prestiti ufficiali ricevuti dall’ estero . 
La stampa mondiale ora riscopre la retorica del miracolo italiano , mentre timidamente , ma sempre più di frequente , istituzioni finanziarie private cominciano a riconsiderare con interesse l’ opportunità di effettuare operazioni di prestito nei confronti di istituzioni e di imprese del nostro Paese . 
L’ inversione di rotta dell’ opinione pubblica internazionale facilita la nostra posizione nel mondo ed allarga i margini di manovra , ma non c’ induce certo ad ottimismi prematuri , anche perché l’ estero , guardandoci dalla prospettiva del creditore , considera la bilancia dei pagamenti e l’ andamento dell’ inflazione quali parametri della nostra solvibilità : 
mentre per noi essi non sono che condizioni di equilibrio di un processo più complesso , i cui aspetti fondamentali sono rappresentati dal livello di occupazione e dalla capacità di crescita della nostra macchina produttiva . 
Sotto questo profilo le preoccupazioni sono ancora grandi , osservando l’ andamento della produzione industriale nel primo trimestre dell’ anno e le ore pagate dalla cassa integrazione . 
Si preannuncia una rilevante caduta degli investimenti specie di quelli in macchinari . 
Per la prima volta nel dopoguerra il prodotto nazionale anziché aumentare subirà una contrazione . 
Tuttavia , i miglioramenti nei prezzi e nella bilancia dei pagamenti non possono considerarsi puramente la contropartita della grave recessione della nostra economia e non sono perciò destinati a scomparire non appena la macchina dell’ espansione si metterà di nuovo in movimento . 
Altri Paesi , con fenomeni recessivi pari ai nostri , presentano miglioramenti meno significativi nel processo di stabilizzazione . 
L’ esperienza del passato ci suggerisce poi che , una volta eliminate le spinte inflazionistiche , le importazioni si sviluppano ad un livello moderato per molto tempo nella successiva fase di ripresa . 
Certo , l’ equilibrio raggiunto nella bilancia dei pagamenti è collegato ancora a un insieme fragile di circostanze : 
taglio considerevole delle importazioni , aumento dei ricavi valutari di un volume di merci esportate inferiore a quello di un anno fa , movimenti di capitali favorevoli per il rientro di disponibilità nazionali già esportate all’ estero . 
La caduta delle esportazioni è avvenuta però in una situazione pesantissima di crisi internazionale , nella quale assai probabilmente il commercio mondiale ha subito una contrazione ancora maggiore . 
Certo , i limiti alla possibilità di rovesciare durevolmente la congiuntura e di perseguire senza rischio una decisa politica di espansione sono dati dalla capacità di crescita delle nostre vendite all’ estero . 
Se questa manca , il nostro sviluppo sarà necessariamente sussultorio , di tempo in tempo bloccato dalle misure che l’ equilibrio della bilancia dei pagamenti imporrà al governo ed alle autorità monetarie . 
Ci si aspetta per la seconda metà dell’ anno il punto di svolta del ciclo . 
Prima negli Stati Uniti , poi in Germania e nelle altre maggiori economie industriali . 
I governi hanno oramai ovunque formulato programmi di espansione i cui effetti dovrebbero assommarsi a quelli prodotti da condizioni di maggior facilità nei mercati monetari e finanziari di tutto il mondo . 
Se è mancata , lo scorso anno , una linea comune tra i maggiori governi del mondo , tale da impedire lo scivolare della crisi petrolifera in una pesante depressione mondiale , ancora oggi le pur corrette decisioni dei singoli Paesi lasciano qualche dubbio per l’ assenza di un coordinamento e di un aiuto internazionale . 
Il fondo della crisi sembra dunque ormai raggiunto e tra pochi mesi la progressiva espansione dei mercati mondiali dovrebbe fornire alla nostra economia nuove prospettive per espandere le sue esportazioni . 
Un’ altra condizione essenziale è quella di conservare la competitività dei nostri prodotti sui mercati internazionali . 
Il basso livello di produzione non consentirà quest’ anno miglioramenti della produttività : 
decisivi quindi saranno gli andamenti dei prezzi delle diverse voci dei costi di produzione . 
Le materie prime presentano un andamento recessivo e il problema perciò si concentra sui costi del lavoro . 
A questo proposito , anche osservatori stranieri venuti di recente in Italia fanno riferimento all’ esito delle trattative per i contratti nazionali da rinnovarsi quest’ anno . 
Il quadro complesso della nostra economia è indubbiamente motivo di riflessione per coloro che in una grande consultazione democratica della base si apprestano a formulare le piattaforme sindacali . 
Una piattaforma realistica non può del resto trascurare le conseguenze sui costi industriali delle vittorie conseguite dal movimento sindacale , proprio in questi mesi difficili , in materia di pensioni – in cui forse il nostro Paese ha ormai il sistema più avanzato d’ Europa – e con il potenziamento dei meccanismi della scala mobile che assicurano in prospettiva una copertura quasi completa contro i rischi dell’ aumento del costo della vita . 
Poiché la materia della contrattazione sono oramai gli aumenti reali dei salari ad essi deve corrispondere un effettivo aumento di produttività o la possibilità di un’ ulteriore compressione dei profitti . 
Il governo , garante delle condizioni di sviluppo della nostra economia , dovrà puntualmente valutare ed esprimere il suo giudizio sulla compatibilità degli equilibri raggiunti dalle parti sociali con l’ obiettivo di uno sviluppo accelerato che riassorba la disoccupazione e utilizzi a pieno la capacità produttiva del Paese . 
La politica economica non ha cercato di scaricare sulle classi lavoratrici un peso sproporzionato della manovra di aggiustamento . 
Gli istituti di garanzia del posto di lavoro hanno nel complesso funzionato efficacemente ed il numero dei nuovi disoccupati , per effetto della recessione , è ancora oggi , in Italia , una frazione molto modesta della disoccupazione aggiuntiva creatasi nell’ ultimo anno nelle altre economie industriali del continente . 
Serissimo è invece anche da noi il problema delle prospettive di impiego per le nuove leve di lavoro . 
Senza ripresa del ciclo espansivo l’ economia italiana rischia , per almeno due anni , di non assorbire in un lavoro produttivo la maggior parte dei giovani che sono giunti alle soglie dell’ età lavorativa . 
Per questo la responsabilità di tutti , governo , sindacati e imprenditori , è grande . 
Nel nostro Paese non hanno sempre avuto molto successo gli appelli alle parti sociali perché accettassero , in talune circostanze , politiche di prezzi e di salari conformi all’ interesse generale . 
La gravità della crisi , i pericoli di un allungamento della recessione , la responsabilità verso le generazioni più giovani , lo stesso carattere popolare della nostra politica economica ci spingono comunque a rinnovare l’ appello alla moderazione per l’ appuntamento del prossimo autunno . 
Per parte sua , il governo , nel rispetto dei vincoli e degli impegni internazionali , sosterrà lo sforzo dei nostri esportatori . 
Ricordo le importanti decisioni prese circa il rimborso dell’ IVA , il finanziamento delle esportazioni di impianti e di macchinari a tassi agevolati , la riduzione del costo del denaro per la produzione destinata all’ esportazione . 
Esamineremo tra qualche tempo l’ opportunità di intensificare questo sforzo , sia con l’ assistenza ad organizzazioni consortili per la promozione delle nostre vendite all’ estero sia con un rafforzamento dei servizi pubblici di informazione e di supporto all’ attività degli operatori , sia infine riesaminando in tempo la situazione dei contributi al credito agevolato e all’ ampiezza dei plafonds assicurativi per impedire che , come nel recente passato , si creino temporanei periodi di blocco per la inadeguatezza degli stanziamenti . 
Ricordo con soddisfazione che gli operatori italiani hanno raddoppiato in un anno le loro esportazioni verso i Paesi arabi con un incremento eguagliato solo dal Giappone e largamente superiore a quello di tutti gli altri nostri concorrenti . 
Ma se l’ espansione delle esportazioni è una condizione necessaria , essa tuttavia non basta da sola a riavviare il nostro sviluppo . 
C’ è chi ha calcolato che una ripresa spontanea non si potrebbe verificare prima della seconda metà del 1976 e che essa non sarebbe sufficientemente rapida e vigorosa . 
Vi è il pericolo che il nostro reddito non ritorni al livello massimo , finora raggiunto nel primo semestre dell’ anno scorso , prima della fine dell’ anno prossimo e che vi sia un notevole vuoto rispetto agli investimenti necessari per garantire un normale ritmo di sviluppo della nostra economia . 
Esiste dunque lo spazio economico e finanziario per una politica sia di investimenti nei settori di competenza delle pubbliche amministrazioni , sia di sostegno e di incentivazione degli investimenti produttivi delle imprese . 
Questa vasta azione di rilancio dovrà essere sorvegliata di tempo in tempo perché essa proceda di pari passo con il miglioramento della bilancia dei pagamenti : 
politica degli investimenti e politica delle esportazioni sono infatti in questa fase strettamente interconnesse e complementari . 
Dei numerosi provvedimenti messi a punto per i tre settori prioritari di intervento : 
l’ edilizia , lo sviluppo delle fonti energetiche , il sostegno dell’ agricoltura , molti sono stati trasmessi alle Camere , alcuni sono già approvati dal Parlamento , altri sono in corso di preparazione presso i dicasteri competenti . 
Nuove misure saranno adottate . 
I due disegni di legge sul piano d’ emergenza 1975 e per il piano biennale dell’ edilizia economica e popolare prevedono stanziamenti per il finanziamento globale di opere e per contributi sugli interessi che mobilitano cospicui investimenti . 
Il governo si attende dal Parlamento , dalle Regioni , dai Comuni , dalle Amministrazioni statali uno sforzo coordinato e rapidità di decisioni che permettano di trasformare in una grande mossa di politica congiunturale l’ intervento istituzionale dello Stato nel settore . 
Ci auguriamo non solo una rapida approvazione ma anche che le integrazioni e le correzioni in sede parlamentare ai disegni di legge presentati dal governo valgano a rafforzare , e non a ridurre , l’ efficacia congiunturale dell’ intervento nella politica della casa . 
Anche negli altri settori l’ intervento congiunturale si salda con la politica strutturale a medio termine . 
La produzione agricola italiana ristagna oramai da sette anni , accrescendo il deficit della bilancia alimentare . 
Gli investimenti e gli interventi pubblici sono stati inadeguati a dare la spinta al rinnovo delle strutture produttive della nostra agricoltura . 
Ai provvedimenti già presi in tema di credito agrario , altri , attualmente allo studio del ministero dell’ Agricoltura , se ne aggiungeranno in tempi brevi : 
programma zootecnico nazionale in cui inserire organicamente i diversi piani-carne , nuove iniziative per le irrigazioni e le trasformazioni colturali ad esse connesse , riorganizzazione delle strutture e degli interventi sul mercato dell’ AIMA , misure per riorganizzare le aziende agricole in zone di abbandono , aggiornamento degli ordinamenti del credito agrario , più incisiva presenza a livello comunitario per garantire che la politica agricola europea restringa anziché allargare i divari tra le diverse economie agrarie nazionali . 
Senza un maggiore impegno di risorse pubbliche e di credito e senza un salto di qualità nella struttura di interventi per la programmazione e l’ assistenza il ristagno della nostra economia non potrà che approfondirsi . 
Un accurato esame del problema energetico ha confermato la necessità di uno sforzo di ottimizzazione globale del sistema e di conseguenza l’ opportunità di una diversa articolazione delle forme di produzione dell’ energia . 
La eliminazione degli sprechi nel consumo e la migliore scelta delle diverse alternative di produzione comporta di considerare un assetto istituzionale del settore che ne rispetti le caratteristiche di sistema complesso integrato . 
L’ avvio del programma di costruzioni di centrali nucleari costituisce una delle basi del futuro piano energetico globale . 
Dovremo anche intensificare gli sforzi per dare al Paese una effettiva autonomia energetica . 
Non è sufficiente infatti impostare una politica nucleare , anche di ampio respiro , senza la sicurezza della disponibilità a lungo termine del combustibile . 
Occorre perciò dare impulso , anche nell’ ambito delle collaborazioni internazionali già in atto , alla ricerca e allo sviluppo di centrali veloci autofertilizzanti che possono consentire all’ Italia l’ acquisizione di una effettiva potenzialità industriale facendo nel contempo dell’ industria nucleare uno dei supporti del rinnovamento economico del Paese . 
Abbiamo in questi mesi più volte verificata la correttezza delle ipotesi di politica economica su cui si reggeva il programma d’ emergenza del governo e siamo consapevoli che esso è sufficiente per far fronte alla grave crisi economica che ha coinvolto la nostra economia . 
Non faremo passi falsi né mosse imprudenti , ma sappiamo anche che in questa congiuntura il partito più prudente è l’ audacia . 
Non dobbiamo perdere l’ appuntamento con la prossima ripresa dell’ economia mondiale , e non compromettere , per le conseguenze di una lunga stasi degli investimenti , lo sviluppo futuro del nostro Paese , con effetti che potrebbero prolungarsi anche al di là di questo decennio . 
Dicevo all’ inizio che questa Fiera è un ammirevole segno di vitalità , uno di quei segni che accade di ricercare ansiosamente nel difficile momento che la Patria vive . 
Il lungo elenco dei mali , dei quali soffre il Paese , è stato fatto e talvolta con impietosa pedanteria . 
L’ Italia non è certo finita . 
Ma , ed è tanto , alla crisi economica che ci stringe corrisponde una crisi delle istituzioni e delle forze politiche , incapaci le prime di operare con la necessaria autorevolezza e concordia ; 
private le seconde , in maggiore o minore misura , della loro credibilità e funzione di guida . 
Ed è frutto , in buona parte , della nostra crescita tumultuosa , non pienamente dominata , avvalorata ed avviata per giusti canali ed in modo costruttivo . 
Circostanza , quest’ ultima , che è doveroso riconoscere , ma non tale , essa , da indurre all’ ottimismo , perché può derivarne comunque l’ isterilimento delle migliori energie e la mortificazione di naturali spinte di progresso . 
Ma la situazione impone di soffermarsi sulla crisi dell’ ordine democratico , di cui da alcuni anni cogliamo , di quando in quando , le tragiche misteriose scadenze , che colpiscono in fondo al cuore il popolo italiano , mentre una molteplicità di episodi dolorosi e drammatici fa venir meno la fondamentale certezza che il movimento politico si compia sicuramente , ed in modo esclusivo , per il tramite delle libere istituzioni ed in forma di civile confronto . 
Alla soddisfazione che deriva dal possedere il più fine ed umano strumento di decisione politica , la libertà , subentra il cupo scoramento di vederlo insidiato e sovente annullato dalla violenza . 
Soffriamo infatti della violenza minacciata od esercitata ; 
e già soltanto per l’ accennato od episodico manifestarsi di essa non siamo più completamente liberi e padroni del nostro destino . 
In modo inesplicabile od assurdo , a trent’ anni dalla liberazione , il fascismo , si può dire , è ritornato , non solo come predicazione di una disumana dottrina , ma quale concreta minaccia alle libere istituzioni , conquistate con il sangue e sancite da un ininterrotto plebiscito . 
Da questo assalto multiforme e crescente dobbiamo fermamente difenderci , innanzitutto con un atteggiamento di rigoroso rifiuto del fascismo , un « no » nettissimo ed irremovibile . 
Da questo atteggiamento , che è individuale e popolare insieme , come s’ è visto in questi giorni di solenni e composte manifestazioni , devono discendere comportamenti conformi delle forze politiche e degli organi dello Stato . 
Questo vuol dire , da parte del governo , delle forze dell’ ordine e della Magistratura una ferma ricerca di responsabilità ed una non pigra , non formalistica , non restrittiva , ma piena e sicura applicazione delle sanzioni , che la legge prevede e del resto con rigorose garanzie , ai portatori della violenza fascista nella società democratica . 
È estremamente pericoloso infatti che la sovranità della legge , sovranità effettiva in ragione di effettiva applicazione , sia messa anche menomamente in discussione . 
E tanto più mentre le violenze di segno contrario pretendono trovare nell’ impunità dei fascisti e nell’ inconcludenza delle inchieste una sorta di legittimazione per una soffocante spirale nell’ uso della forza . 
Desidero assicurare che la lotta contro il fascismo sarà condotta innanzi e perfezionata , con un richiamo più fermo alla coscienza dei cittadini ed ai doveri dell’ ufficio giudiziario e amministrativo . 
Ma ho già detto chiaramente che nessuna reale o presunta insufficienza nella lotta contro il fascismo può costituire un alibi , per mettere in moto , da un’ altra parte , la logica della violenza contro chiunque essa si rivolga . 
Ma soprattutto il far ricadere su terzi estranei , su coloro che hanno una diversa opinione , su organi di stampa , su organizzazioni di partito o sulle forze dell’ ordine la propria violenza , che si assume addirittura purificatrice e risolutiva , è inammissibile e fa il gioco dell’ avversario da battere . 
Anche per questa via si pone in forse la sicurezza del cittadino , anche per questa via si crea una torbida atmosfera , anche per questa via si mettono in moto sviluppi incontrollabili . 
Se finalità della violenza fascista è di alterare il libero gioco delle forze politiche e creare nuclei di contrapposizione con i quali scontrarsi nel disordine sociale e politico , la vendetta di parte , in luogo della giustizia dello Stato , specie se coinvolga vasti settori della società e turbi profondamente la vita delle città , dà al fascismo la buona occasione per misurarsi . 
Il fascismo , colpito dallo Stato , è isolato e porta tutta intera la responsabilità dello scatenamento della violenza . 
Colpito , e per giunta con arbitrarie estensioni , da privati , da coloro che si vogliono fare ragione da sé , si trova accanto ad altre forze , esse pure destabilizzanti della situazione istituzionale e politica generale . 
Mentre si dice di volerlo combattere , si toglie al fascismo il tristo privilegio di essere esso , ed esso solo , teorizzatore e realizzatore della violenza . 
Si è detto giustamente che la crisi dell’ ordine democratico ( quella della delinquenza comune in qualche modo l’ accompagna e s’ intreccia e confonde con essa ) è la più grave tra tutte quelle che pesano su di noi , e in certo senso preliminare alle altre , alle quali talvolta può venire dall’ esterno un rimedio , che è qui invece inconcepibile . 
Tutto è nelle nostre mani . 
Desidero perciò rivolgermi oggi , pacatamente , ma con estrema preoccupazione e tensione morale , al Paese , così come ad esso mi sono indirizzato qualche mese fa , all’ atto della costituzione del governo , per identificare problemi ed invocare comprensione e solidarietà . 
In quel momento l’ attenzione si concentrava sulla situazione economica , nel quadro di un decadimento del Paese , che io giudicavo gravissimo , ma non ineluttabile . 
E vi fu una reazione , vi fu una risposta . 
La consapevolezza delle cose ha generato senso di responsabilità , ha concorso a risollevare l’ economia , ha evitato di portare le tensioni ad un livello insopportabile . 
Così possiamo uscire insieme , a poco a poco , dalla crisi dell’ ordine economico . 
Ora mi rivolgo ancora ai cittadini ed in ispecie a quelli che sono investiti di particolari funzioni . 
E spero che questo appello non sarà respinto . 
È evidente che molto giovano leggi efficaci e rigorosamente applicate . 
Ma esse non bastano . 
Si deve innalzare una barriera . 
Si deve creare un clima politico che dimostri la inammissibilità e l’ inutilità del fascismo e della violenza . 
Essi non hanno in sé alcuna giustificazione e tanto più di fronte all’ efficace strumento di circolazione delle idee e di maturazione delle decisioni che il sistema democratico ha creato . 
In questo quadro si manifestano la polemica differenziazione dal comunismo e la diversa collocazione delle forze democratiche partecipanti all’ intesa di centro-sinistra , le quali cose , tuttavia , non impediscono che si possa fare una professione di fede nella libertà contro il fascismo ; 
un antifascismo che non richiede , per essere coerente ed efficace , di superare le diversità e trasformarle in ambigue convergenze . 
Queste diversità , che attengono alla normale dialettica democratica e , come tali , debbono restare , non sono ostacolo dunque al formarsi di quella corrente di opinione , di quella intransigenza morale e politica che , nel rispetto della legalità democratica , isoli il fascismo e lo chiarisca in modo definitivo come il potente movimento involutivo contro il quale la democrazia italiana , nella presente realtà storica , è chiamata a combattere , in aderenza alla generosa vocazione di libertà e di giustizia del popolo italiano . 
Da qualunque parte si guardi , compiti importanti incombono su di noi per la salvezza e lo sviluppo del Paese . 
Il tessuto è sano , l’ intelligenza viva , la coscienza limpida . 
Supereremo tutte le difficoltà , per aprire la via alla nuova storia dell’ Italia democratica . 
[ L’ informazione politico-parlamentare nello Stato democratico ] 
Nel ringraziarLa dell’ invito gentilmente rivoltomi , esprimo il mio vivo apprezzamento per questa iniziativa che intende approfondire , da vari punti di vista e con il contributo di esperienze diverse , l’ esame dei compiti propri al giornalismo politico-parlamentare . 
Il Convegno pone l’ accento sulla libertà di informazione di fronte alla coscienza democratica e rispetto al potere . 
È un’ impostazione che io condivido ritenendo che la stampa debba aggiornare il cittadino su tutti gli aspetti istituzionali e politici della vita nazionale ed esercitare il proprio controllo sull’ uso efficace e corretto degli strumenti affidati al potere inteso nella sua accezione più vasta . 
È questo un modo serio e costruttivo di fare ciascuno la propria parte per radicare la Costituzione negli ordinamenti e nella coscienza nazionale . 
La prego farsi gentilmente tramite del saluto e dell’ augurio di buon lavoro , che rivolgo a tutti i convegnisti . 
Aldo Moro 
Presidente del Consiglio dei Ministri 
[ All’ Assemblea nazionale della Dc ] 
Cari amici , desidero innanzitutto ringraziare vivamente il Segretario politico e l’ Assemblea per la loro cortesia nei miei confronti e per la fiducia che mi hanno manifestato con il chiamarmi a presiedere questa importante riunione di partito . 
Ma vorrei subito compiacermi per il vivo impegno posto in essere dalla Democrazia Cristiana . 
In realtà si è compiuto , per impulso del Segretario politico , uno sforzo graduale e consapevole , una vera preparazione dal basso al cimento elettorale . 
Né ci si è rifugiati in temi di politica generale a scapito di valutazioni realistiche e di messe a punto appropriate nel vasto campo delle autonomie locali , ma proprio queste ultime , pur senza perdere di vista il quadro d’ insieme , sono state oggetto della meditazione e del dialogo . 
L’ Assemblea riceve dunque un rilevante contributo di pensiero sistematico , di esperienze vissute , di spunti , osservazioni , suggerimenti , critiche , che essa del resto non accoglie passivamente , ma si dispone , a sua volta , a rielaborare ed arricchire . 
I programmi elettorali per i Comuni , le Province , le Regioni non sono dunque un fatto secondario o addirittura marginale , un punto scolorito e quasi convenzionale in una vasta tematica , ma costituiscono un momento essenziale del colloquio che sta per aprirsi con gli elettori . 
Così giustamente si richiama l’ attenzione sull’ oggetto specifico , ed in sé rilevantissimo , della scelta alla quale siamo chiamati . 
Non per questo resta oscurato però il significato politico generale che risulta dalla vastissima mobilitazione popolare , dalla ricca gamma degli interessi del cui modo di gestione si tratta , dal momento difficile che il Paese attraversa . 
In effetti molte cose sono in gioco e di molti dati della situazione bisogna farsi carico . 
In tali condizioni questa Assemblea non è , realisticamente , solo una occasione di riflessione sul sistema delle autonomie , ma un momento di autentica tensione politica . 
Mi sia consentito di soffermarmi un istante sul sistema di autogoverno , che contraddistingue ormai in modo così netto lo Stato democratico in Italia . 
Quest’ ultimo si esprime infatti largamente nella penetrante dialettica tra Stato centrale e Stato locale . 
Vi sono due dati dunque : 
il quadro d’ insieme che tiene il tutto e , multiformi e varie , le Comunità , nelle quali naturalmente , e , vorrei dire , intimamente i cittadini si trovano associati a diversi livelli . 
Così la base della democrazia italiana è ricca e viva , prima ed essenziale manifestazione di libertà . 
C’ è da stupirsi allora che la libertà si ritrovi nell’ intero assetto istituzionale dello Stato ? 
C’ è da stupirsi , avendo presente questo punto di partenza , che nessun disegno unitario sia concepibile come accentratore , soffocante e rigido ? 
Il grande problema dell’ unità e dell’ ordine universale dello Stato non potrà dunque essere risolto in termini che non siano rispettosi delle diversità , della partecipazione , della responsabilità personale , dell’ educazione civica . 
Il sistema delle autonomie locali pone certo problemi di efficienza , di buon governo diffuso e controllabile , ma anche esigenze di coerenza per la libera organizzazione dello Stato . 
Non è perciò senza significato che il nostro partito , vigoroso assertore , e specie nella fase costituente , di un sistema compiuto e graduato di autonomie locali , sia quello che ha voluto caratterizzarsi con la libertà e della libertà è stato per un trentennio l’ essenziale garante . 
Viene dunque naturale il richiamo al compito storico della Democrazia Cristiana , proprio quando esso è contestato , a dir poco , con stupefacente leggerezza . 
A questa leggerezza suicida opponiamo il nostro orgoglio di essere democratici cristiani , la consapevolezza delle responsabilità storiche che pesarono e peseranno ancora su di noi . 
La sistematica denigrazione che viene ormai da tante parti e la battaglia a fondo combattuta contro la D.C. stanno a dire che siamo stati e , di più , siamo tuttora importanti , che facciamo da ostacolo a molti disegni . 
Noi dobbiamo saperlo , per essere , ora più che mai , fedeli e decisi . 
A noi tocca , cari amici , non già recriminare , ma combattere per la salvaguardia di alcuni interessi di fondo e di alcuni essenziali equilibri nel Paese . 
Ci rivolgiamo al nostro grande elettorato , per far presente , non tanto l’ ingiustizia ( a che varrebbe ? 
) , quanto il pericoloso vuoto di potere , l’ occasione offerta al Partito Comunista , lo sbandamento verso destra di non irrilevanti ceti ed ambienti , i quali deriverebbero da quella sconfitta della Democrazia Cristiana che da tante parti si dice di volere conseguire . 
Una tale sconfitta sarebbe principio di temibili radicalizzazioni nel Paese , di rigidezze e tensioni che lo sbarramento democratico del nostro partito non ha consentito , sin qui , che si verificassero . 
Nella libertà garantita per tutti hanno potuto così realizzarsi un movimento , uno sviluppo , un modo costruttivo di lotta politica , che hanno fatto maturare la coscienza democratica del popolo italiano . 
Ed a siffatta mediazione politica , sempre svolta con limpida adesione ai principi , ha fatto riscontro una mediazione sociale , la quale ha condotto ad identificare interessi ed aspirazioni comuni di lavoratori , intellettuali e ceti medi , sì da dare più respiro alla democrazia italiana . 
La sintesi equilibrata ed insieme dinamica della realtà sociale italiana ha trovato , e dovrà trovare espressione nella forza rappresentativa della Democrazia Cristiana con una forte accentuazione popolare . 
Ebbene è proprio questa caratterizzazione popolare che bisogna tenere ferma , anche per assicurare la continuità di un vasto consenso , da utilizzare ancora come punto di convergenza democratica e garanzia della dialettica politica . 
Spunti autocritici , sempre necessari , e volontà di cambiamento non sono affatto incompatibili con la ferma valorizzazione della Democrazia Cristiana . 
Essa vale anche perché cambia , se è necessario . 
Il mondo infatti è in movimento . 
I giovani avanzano , i lavoratori hanno una nuova coscienza della loro dignità e della loro funzione , le donne ricercano un ruolo meno squilibrato ed unilaterale , le forze politiche , sociali e sindacali assumono posizioni diverse e più appropriate . 
Anche noi cambiamo , restando fermi i principi , insieme con il mondo che cambia . 
Non è affatto detto che l’ elettorato ci riconosca e ci accetti nel segno della immobilità e non piuttosto nella inquietudine e nell’ ansia di un mutamento che tocca la società prima ancora che le sue strutture politiche . 
Saremo perciò con i giovani , maturati in fretta , pur senza perdere l’ entusiasmo e gl’ ideali della giovinezza . 
Saremo con le donne diventate criticamente consapevoli della loro nuova posizione . 
Saremo con i lavoratori fermi nella difesa dei loro diritti e della loro unità sociale pur nella diversità politica . 
Saremo infine con i partiti democratici , disponibili agli incontri ed alle collaborazioni che l’ interesse del Paese impone e che affinità di programmi e somiglianze d’ ideali rendono possibili . 
E non vorrei mancare in questo momento , mentre sottolineo la disponibilità nostra , di ricordare la disponibilità altrui e ringraziare , insieme alla Democrazia Cristiana ed al suo Segretario , i partiti che , come in passato , anche ora , benché talvolta in forma più riservata , concorrono a dare guida politica al Paese in uno dei momenti più difficili della sua storia . 
Il riconoscimento va al Partito Repubblicano che , con la prestigiosa presenza dell’ on. La Malfa , dà al Governo un apporto determinante e qualificante . 
E poi ai Partiti Socialista e Socialdemocratico che , appoggiando dall’ esterno e non senza sacrificio la coalizione bicolore , fanno prevalere gl’ interessi generali sulle considerazioni di parte . 
Un momento come questo , mentre si attende una manifestazione di volontà politica del popolo sovrano , è sempre in qualche misura un momento di sospensione . 
Ma , guardando al futuro , guardando al di là dell’ incognita elettorale , vien fatto di auspicare ed , in qualche modo , di prevedere un’ assunzione di responsabilità , un proposito concorde , così al centro come alla periferia , delle forze politiche , le quali si son trovate insieme da quasi quindici anni , ed anche in momenti estremamente difficili . 
Essi hanno così risposto ad una richiesta che viene obiettivamente dal Paese , hanno tradotto in una formula politica , che sarebbe ingiustificato considerare esaurita , il difficile e mosso equilibrio sociale e politico dell’ Italia degli anni ‘ 70 . 
Sappiamo che vi sono difficoltà da superare ; 
sappiamo per quali strette vie siamo passati e potremmo essere costretti a passare ancora . 
Ma vogliamo credere che la logica della responsabilità di governo prevalga sulla logica dell’ opposizione e consenta di contare , sempre in un dignitoso e fecondo equilibrio , su quelle acquisizioni alle funzioni di guida nella vita democratica che si sono registrate in forza di nuovi rapporti con il Partito Socialista Italiano . 
Le conclusioni significative dell’ ultimo Congresso di Roma giustificano questo auspicio che mi permetto di formulare nella mia responsabilità ed in coerenza con il mio antico convincimento , e naturalmente nella consapevolezza di quello che è richiesto a tutti noi , perché questa politica sia possibile ed utile alla democrazia italiana . 
E tanto più l’ auspicio appare legittimo in quanto le conclusioni appunto del Congresso di Roma , conclusioni unanimi ed alle quali siamo vincolati , escludono dall’ area delle possibili convergenze di governo , in qualsiasi forma , il Partito Comunista in forza di una contrapposizione ideale e politica che non è venuta meno e non sembra poter venir meno . 
Sono infatti in gioco diversità di modello sociale e politico e la diversa collocazione internazionale in un momento non del tutto negativo , ma ancora inquietante nella ricerca dei necessari equilibri e delle appropriate soluzioni per importanti problemi a livello mondiale . 
Nel mantenimento dei rispettivi ruoli di maggioranza e di opposizione può svolgersi utilmente , sul terreno sociale e politico , il dialogo richiesto in un’ autentica dialettica democratica . 
Ma al di là di questo , che pure dà vivezza e mobilità al gioco delle forze politiche in Italia , non si può andare né , credo , alcun democratico cristiano pensa di andare . 
Una limpida collaborazione con le forze democratiche ed insieme una limpida differenziazione dal Partito Comunista , con la conseguente fermezza , efficienza e solidità del governo , costituiscono un fattore non certo esclusivo , e tuttavia rilevante , della lotta contro il fascismo che cerca di risorgere dalle sue ceneri e di complicare il già difficile corso della politica italiana . 
La diversità delle posizioni politiche non impedisce certo una comune professione di fede nella libertà ; 
ma essa deve consentire che in modo visibile e rigoroso le diversità che esistono , permangano . 
Fermi , ciascuno al nostro posto , diciamo un « no » categorico al fascismo e ci impegniamo a combattere lo spirito della violenza ( e , del resto , ogni violenza ) e la grettezza conservatrice nei rapporti sociali e politici che ne sta a base . 
Cari amici , mi fermo qui perché abbia inizio il dibattito di questa Assemblea . 
Mi è gradito dare atto all’ amico Fanfani di questa come di ogni altra feconda iniziativa ed esprimergli fiducia per il suo sforzo diretto a rafforzare , ravvivare e rendere la Democrazia Cristiana sempre più capace di autentica guida politica . 
Alla vigilia di una prova così severa il nostro dovere è di fare il partito , appunto , vivo , forte ed unito , unito anche al di là delle differenze che il corso degli avvenimenti abbia potuto stabilire tra noi . 
Di questa unità , io sono certo . 
Ritengo che essa giovi al Paese , il quale attende dalla maggiore forza politica una guida illuminata , ferma e sicura . 
Credo di interpretare il sentimento di tutti , dicendo al Segretario politico , con un fervido augurio di successo , che è questo il nostro proposito ed il nostro impegno . 
[ Appello agli elettori pugliesi ] 
Cari Elettori , desideravo venire tra voi sin dall’ inizio di questa campagna elettorale per testimoniarvi la mia amicizia e solidarietà . 
Ma gli impegni di Governo mi impediscono di compiere ora una , sia pur breve , visita in Puglia . 
Mi avvalgo perciò della cortesia della « Gazzetta del Mezzogiorno » – e ne ringrazio vivamente il Direttore – per proseguire quel dialogo , ad un tempo rispettoso e costruttivo , che ha caratterizzato i nostri rapporti in trent’ anni di comune impegno politico ed umano . 
Quello del 15 giugno è un appuntamento importante . 
Si tratta di rinnovare i Consigli comunali , provinciali e , in particolare , quelli regionali , scegliendo amministratori capaci – per qualità personali e spirito di dedizione – di far progredire le comunità loro affidate ; 
ma si tratta anche di rafforzare le nostre istituzioni , schierandosi decisamente dalla parte della democrazia , che resta l’ unico modo per garantire la libertà e promuovere la giustizia . 
Mi auguro che non sfugga a nessuno la delicatezza del momento ed il riflesso sull’ equilibrio generale del Paese di un voto che , se è , di per sé , amministrativo , ha sempre , ed in questa circostanza ancora di più , significato e rilievo politico . 
In questo spirito rivolgo un appello a favore della Democrazia cristiana che considero , in relazione ai suoi ideali e tradizioni e alla sua natura popolare , componente fondamentale per il mantenimento e lo sviluppo del nostro sistema politico . 
La sua storia dimostra d’ altronde che la Democrazia cristiana è capace di efficaci collaborazioni democratiche in sintonia coi tempi . 
Ad essa possono affidarsi , ancora una volta , gli Elettori : 
i giovani , le donne , i lavoratori , quanti vogliano , nella libertà e perciò da protagonisti , assicurare l’ avvenire del nostro Paese . 
Con rinnovata amicizia 
ALDO MORO 
[ Al vertice Nato ] 
Signor Presidente , 
ci riuniamo nella consapevolezza dell’ utilità di riprendere il filo di quel discorso comune già proficuamente avviato nell’ incontro del giugno 1974 . 
Un anno fa ci siamo proposti di confrontare gli strumenti e gli obiettivi del nostro rapporto associativo alle nuove prospettive internazionali . 
Si trattava , nel confermare il vincolo permanente che ci unisce , di prendere atto che il mondo in cui dobbiamo agire è in rapido cambiamento . 
Ora il tema non è diverso , anche se certe divergenze d’ interpretazione sono state appianate , anche se partiamo da una più lucida visione dei compiti che ci attendono . 
Se vi è un motivo ricorrente negli avvenimenti più recenti è l’ imperativo dell’ interdipendenza . 
Il problema del cambiamento , dalla questione dell’ energia e degli approvvigionamenti di materie prime al fabbisogno alimentare , alle trasformazioni ambientali , allo sviluppo economico , non è più alla misura dei singoli paesi . 
Di fronte a questi fenomeni l’ Alleanza Atlantica , che deve riassumere la volontà unitaria delle grandi democrazie dell’ occidente , non può presentarsi come semplice dispositivo militare o come supporto strategico di un egoismo di potere senza lungimiranza . 
L’ occidente sopravvivrà nella misura in cui saprà affrontare , assimilare e gestire i cambiamenti . 
Ma se , come crediamo , la matrice della nostra alleanza è la libertà , se l’ Alleanza Atlantica ha in effetti consentito lo sviluppo , pacifico ed intenso , dei popoli che hanno scelto il vincolo associativo , non vi è dubbio che essa potrà contribuire , con la sua attenzione e la sua comprensione , alla nascita di un ordine internazionale più giusto , tanto più che un ordine internazionale più giusto significa un mondo più sicuro . 
Una strategia di apertura verso l’ esterno ha come risvolto l’ accettazione all’ interno , nella riaffermazione solenne dell’ unità di propositi e di obiettivi , di una diversificazione nelle vocazioni e nei compiti . 
Diversificazione che non va intesa come contrapposizione , ma come valorizzazione di esperienze ed interessi che proprio nell’ unità dell’ Alleanza trovano la loro tutela . 
È appunto nella prospettiva di questa diversificazione , che non indebolisce l’ Alleanza , ma anzi l’ arricchisce nella sensibilità alle sollecitazioni della realtà internazionale e nella sua capacità di risposta , che trova un suo ruolo appropriato la componente europea : 
non si ha di mira ovviamente l’ ipotesi di una schematica divisione del lavoro . 
Ciò che si ha in animo è piuttosto di dare all’ Alleanza una rigorosa completezza . 
Completezza che può emergere nella piena illuminazione dell’ identità europea . 
La partnership tra Europa e Stati Uniti non si articola tanto nel cavilloso e legalistico intreccio del dare ed avere reciproco , nelle retoriche affermazioni di eguaglianza , quanto in un’ aggregazione di forze che trova un moltiplicatore nel riconoscimento dell’ identità di ciascuno dei partners e nella piena maturazione della sua capacità operativa . 
Alla luce di queste premesse il principio di solidarietà , solennemente riaffermato dal Presidente degli Stati Uniti , diventa vivo ed operante per tutti . 
Il momento che attraversiamo è certamente delicato e , anche nel quadro di quel processo di distensione che richiede interlocutori forti e sereni , non si può non prendere atto con soddisfazione e con particolare apprezzamento dell’ impegno atlantico degli Stati Uniti , e del ruolo che essi intendono svolgere nell’ Alleanza . 
Riteniamo anzi che le recenti dure esperienze siano valse a sottolineare il contenuto prioritario di taluni valori fondamentali tra i quali va certamente annoverata la comunità di intenti che unisce i popoli occidentali , secondo analoghe linee istituzionali , in difesa della libertà . 
Proprio la necessità di un impegno europeo corrispondente all’ impegno degli Stati Uniti ci induce ad insistere su una più concreta ed organica dimensione europea , nell’ ambito dell’ Alleanza . 
Riteniamo ad esempio , che non si possa passare sotto silenzio il ruolo significativo che la componente europea svolge nei grandi negoziati tra est ed ovest sulla C.S.C.E. e sulla M.B.F. R . 
Siamo persuasi che , se si manterrà nell’ ambito atlantico la necessaria solidarietà e comprensione delle reciproche esigenze , e se l’ Unione Sovietica confermerà un impegno sincero nella distensione saranno poste le premesse indispensabili a progressi costruttivi che per la C.S.C.E. potrebbero tradursi in una conclusione a scadenza ravvicinata al livello più elevato . 
Né possono essere trascurati gli sforzi perseguiti dai paesi europei in quest’ ultimo periodo per creare una atmosfera di serenità e collaborazione tra occidente e mondo arabo . 
Nell’ evocare quel quadro regionale mediterraneo in cui assumono un particolare rilievo le nostre responsabilità nazionali , debbo sottolineare che l’ Italia si presenta in tale scacchiera come un polo attivo e solido dell’ Alleanza ed un fattore di stabilità . 
La sua presenza nell’ Alleanza è più che mai valida , ispirata a proponimenti leali e fattivi . 
Con spirito di disciplina e consapevolezza , il mio paese sta affrontando i sacrifici necessari per superare la difficile congiuntura economica e sembrano delinearsi ormai i primi segni della ripresa . 
Per noi , come per gli altri , la strada dell’ adattamento alle nuove onerose realtà economiche e finanziarie è ancora lunga e faticosa , ma è motivo di conforto e di incoraggiamento – come certo lo è per i nostri alleati – constatare che l’ Italia ha saputo reagire alle avversità , senza diminuire il suo contributo militare all’ Alleanza e prospettandosi anzi programmi consistenti di rinnovamento e di aggiornamento del proprio apparato militare . 
La recente ratifica da parte sua del Trattato di non proliferazione nucleare non rappresenta soltanto un necessario adempimento nel quadro generale del processo di distensione , ma costituisce anche un atto di fiducia nella permanente validità delle responsabilità nucleari dell’ Alleanza ed in particolare degli Stati Uniti nei confronti dei paesi atlantici non nucleari . 
Non possiamo peraltro nascondere la nostra preoccupazione per i contrasti che impediscono un’ armonica cooperazione nel fianco meridionale dell’ Alleanza , già per altri versi esposto a gravi turbamenti che incidono negativamente su equilibri precari e al cui rafforzamento abbiamo tutti un vitale interesse . 
Riconosciamo che non è solo nell’ ambito dell’ Alleanza che può esservi la chiave dell’ auspicato componimento ma è pur sempre nel contesto del nostro rapporto associativo che troverà alimento la volontà politica necessaria all’ affermazione di soluzioni durature . 
Registrando taluni indizi di moderazione e prospettive di dialogo , auspichiamo con fervore che i nostri odierni colloqui , e quelli che si svolgono in margine al Consiglio , possano contribuire a quel riavvicinamento che l’ Italia ha , per parte sua , incoraggiato e continua ad incoraggiare in tutte le sedi appropriate . 
È certo che il superamento delle non poche incertezze alle quali è attualmente soggetta la collaborazione atlantica nel Mediterraneo , è una delle premesse essenziali per l’ avvio ad assetti più duraturi , nei quali trovino egualmente posto insopprimibili aspirazioni di sicurezza e di giustizia . 
Il nostro impegno è volto , con piena coerenza , a questo traguardo che è del resto indissociabile dai più vasti interessi di stabilità tutelati dall’ Alleanza . 
Abbiamo per parte nostra fiducia che una consapevole visione della fondamentale interdipendenza delle premesse di pace e collaborazione internazionale saprà alfine avere ragione degli odierni dissensi . 
Se il nostro vertice atlantico avrà in qualche misura favorito un progresso in tale direzione , potremo dire di aver messo a buon frutto questa rinnovata manifestazione di concordia di animi e di proponimenti . 
[ Per le elezioni del 15 giugno 1975 ] 
Non ci sono vie di mezzo per superare l’ incertezza e il disagio espressi dall’ attuale crisi : 
si sceglie o lo sbocco drastico della rivoluzione o la pacifica evoluzione attraverso l’ attività congiunta dei partiti democratici e di « autentica anima popolare » com’ è la dc che in trent’ anni ha assicurato al Paese la libertà . 
È questo in sostanza il pensiero espresso dal presidente del Consiglio Aldo Moro . 
« La democrazia cristiana — ha detto — si presenta ancora una volta nel segno del pluralismo e del popolarismo strettamente congiunti . 
Con noi l’ Italia si è trasformata in un Paese industriale e moderno , ed è entrata nell’ Europa » . 
Aprendo il suo comizio , Moro ha reso omaggio a Torino : 
« Non è senza ragione che comincio qui il mio breve giro di discorsi elettorali . 
Vengo con piacere in questa città bella , gentile e viva . 
Ne conosco e ne tengo presenti i problemi » . 
Poi ha sviluppato i temi del suo discorso : 
no alle provocazioni della violenza fascista , esclusione del pci dall’ area di governo , validità del centro-sinistra , formula tutt’ altro che superata . 
Il presidente del Consiglio ha sostenuto che col voto del 15 giugno non si sceglie soltanto per le amministrazioni locali : 
« Lo si voglia o no , si tratta di una scelta politica » . 
Su questo sfondo ha indicato il « compito storico » della dc , che deve tenere ferma la sua caratterizzazione popolare anche per assicurare la continuità di un vasto consenso da utilizzare come punto di « convergenza democratica e garanzia della dialettica politica » . 
Dalla quale ha ribadito l’ impegno di tenere lontani i « portatori della violenza fascista » perché non sia consentito a una piccola minoranza di deviare il corso della storia . 
Ma ha anche ammonito che se fine della violenza è di alterare il gioco delle forze politiche , la vendetta di parte dà al fascismo la buona occasione per misurarsi . 
La lotta al fascismo deve essere portata avanti e perfezionata facendo appello ai cittadini e ai doveri dell’ ufficio giudiziario e amministrativo . 
Occorre — ha sostenuto Moro — che si crei un clima politico nel quale il fascismo e la violenza siano inammissibili : 
« Le diversità politiche , che hanno una loro essenziale ragione d’ essere , non sono di ostacolo al formarsi di quella auspicata corrente di opinione che isoli , appunto , il fascismo in aderenza alla generosa vocazione di libertà e di giustizia del popolo italiano » . 
Perché il rifiuto della collaborazione con il pci ? 
« In forza di una permanente contrapposizione ideale e politica , che , tuttavia , non fa venire meno quell’ attenzione e quel confronto che sono pro pri di un corretto rapporto fra maggioranza e opposizione » . 
Ampia la parte del discorso dedicata ai partiti del governo con accenni alla violenta contestazione a cui la dc è sottoposta spesso anche « con estrema leggerezza » . 
Moro ha criticato la « sistematica denigrazione » e ha espresso solidarietà al segretario nazionale del partito , Fanfani . 
« La battaglia scatenata contro di noi sta a significare che contiamo ancora e siamo di ostacolo a certi disegni » . 
Moro ha auspicato che il confronto serrato non giunga a irrigidire rapporti di collaborazione , presumibilmente destinati a riprendere dopo la consultazione , e a dare al Paese l’ illusione di facili scelte alternative , distraendolo dallo sforzo doveroso di approfondire le affinità che sono nelle cose . 
« Certo — ha detto nominando espressamente anche il psi — sarebbe desiderabile che non vi fosse , da parte dei vicini , in specie da parte socialista , una così puntigliosa contestazione della dc e che in questo modo prevalesse sempre la logica della responsabilità di governo su quella dell’ opposizione » . 
Il presidente del Consiglio ha ricordato il sostegno che il pri dà all’ attuale governo , rivendicando il « significato costruttivo della politica di centro-sinistra , che risponde alle esigenze del Paese e garantisce un dignitoso e fecondo equilibrio » . 
Ma occorre coinvolgervi tutte le componenti socialiste : 
« Ho governato e governo — ha concluso Moro — in nome della migliore tradizione democratica cristiana , nello spirito di centro-sinistra , e cioè congiungendo l’ anima laica e l’ anima cattolica del Paese , in una forte spinta progressista » . 
Versione riportata da Giuseppe Rossini 
Penso che sia opportuno richiamare l’ attenzione sull’ oggetto specifico della consultazione elettorale e cioè sul sistema di autogoverno che contraddistingue lo Stato democratico in Italia . 
Non si sceglie tuttavia solo per le amministrazioni locali . 
Si fa , lo si voglia o no , una scelta politica , la quale risulta non solo dall’ imponente mobilitazione popolare , ma anche dall’ acutezza dei problemi e dal momento difficile ed incerto che il Paese attraversa . 
In effetti molte cose sono in gioco . 
Desidero sottolineare il compito storico della Democrazia Cristiana per la salvaguardia di alcuni interessi di fondo e di alcuni essenziali equilibri . 
Il Partito deve tenere ferma la sua caratterizzazione popolare anche per assicurare la continuità di un vasto consenso da utilizzare ancora come punto di convergenza democratica e garanzia della dialettica politica . 
La DC , pro pri o perché comprende ed accetta il mondo nuovo nel quale è chiamata ad esercitare la pro pri a funzione , non è un partito del passato , ma dell’ avvenire . 
Accanto a quella popolare , c’ è l’ anima antifascista della Democrazia Cristiana . 
E ciò va detto alto e forte pro pri o in questa campagna elettorale . 
Con riferimento alla crisi dell’ ordine democratico , ribadisco l’ impegno di combattere i portatori della violenza fascista nella nostra società affinché non sia consentito ad una piccola minoranza di deviare il corso della storia . 
La lotta al fascismo sarà condotta innanzi e perfezionata facendo appello alla coscienza dei cittadini ed ai doveri dell’ ufficio giudiziario ed amministrativo . 
Ci sono tuttavia altre forme di violenza da re pri mere ed esse sono in effetti represse dall’ autorità , com’ è suo dovere . 
Ma occorre soprattutto che si crei un clima politico il quale dimostri che il fascismo e la violenza sono inammissibili ed inutili . 
Le diversità politiche , che hanno una loro essenziale ragion d’ essere , non sono di ostacolo al formarsi di quella auspicata corrente di opinione , che isoli , appunto , il fascismo in aderenza alla generosa vocazione di libertà e di giustizia del popolo italiano . 
In merito ai partiti e delle prospettive politiche che essi propongono , la DC esclude dall’ area delle possibili convergenze di governo , in qualsiasi forma , il Partito Comunista in forza di una permanente contrapposizione ideale e politica , la quale , tuttavia , non fa venir meno quell’ attenzione e quel confronto che sono pro pri di un corretto rapporto fra maggioranza ed opposizione . 
Un discorso più disteso , anche se con qualche spunto polemico , deve essere fatto con i partiti dell’ area di governo . 
Mi auguro che il confronto serrato da partito a partito , naturale in periodo di elezioni , non giunga però ad irrigidire rapporti di collaborazione – presumibilmente destinati a riprendere dopo la consultazione – e a dare al Paese l’ illusione di facili scelte alternative , distraendolo dallo sforzo doveroso di approfondire le affinità che sono nelle cose . 
Certo sarebbe desiderabile che non vi fosse , da parte dei vicini , in ispecie da parte socialista , una così puntigliosa contestazione della DC e che anche in questo modo prevalesse sempre la logica della responsabilità di governo su quella dell’ opposizione . 
Desidero ricordare il sostegno al Governo dei partiti della maggioranza parlamentare – ed in particolare di quello repubblicano – ed il significato costruttivo della politica di centro-sinistra , che risponde alle esigenze del Paese , garantisce un dignitoso e fecondo equilibrio . 
Nostro compito , è di coinvolgere in essa , oltre al PRI , tutte le componenti socialiste che la particolare sensibilità della società italiana ha generato , rispettando la logica della situazione , la quale richiede altresì , come seria e durevole linea di tendenza , di trasporre dal centro alla periferia , dal Parlamento al Paese , la politica di centro-sinistra . 
Ho governato e governo in nome della migliore tradizione democratica cristiana , nello spirito di centro-sinistra , e cioè congiungendo l’ anima laica e l’ anima cattolica del Paese , in una forte spinta progressista . 
Nel trattare i temi della politica estera desidero ricordare che in vista di restaurare e mantenere la pace nelle varie regioni del globo , occorre compiere un nuovo e decisivo sforzo per il Medio Oriente e per Cipro . 
Ma la pace non è solo assenza di conflitto , è anche cooperazione fra gli Stati alla ricerca di una nuova norma di condotta delle relazioni internazionali . 
Le linee di fondo della politica estera italiana e cioè la scelta europea , l’ Alleanza atlantica , la partecipazione al processo di distensione , risultano confermate nella loro validità e continueranno perciò ad essere le pietre angolari del nostro impegno in campo internazionale . 
Un accenno alla politica economica . 
La situazione di oggi , anche se profondamente mutata rispetto ad un anno fa , è tuttavia motivo di preoccupazione . 
In particolare dobbiamo aumentare le nostre esportazioni , accrescere gli investimenti produttivi se vogliamo superare la recessione ed avviare una sicura prospettiva di progresso . 
Se si chiede , come io chiedo , di rendere forte la Democrazia Cristiana non è per una politica moderata ma per una prospettiva che avvicini il più possibile la realtà alle speranze , profondamente sentite , di nuovi traguardi di libertà e di giustizia . 
Una scelta non conservatrice e non rivoluzionaria , ma seriamente innovatrice , come quella costituita dalla DC è davvero una scelta al servizio del Paese . 
[ Discorso elettorale a Milano ] 
Cittadini , 
Amici democratici cristiani , 
la imminente consultazione elettorale , è , senza dubbio , estremamente importante . 
Si tratta di rinnovare consigli Regionali , Provinciali e Comunali in una vastissima area del Paese . 
I programmi predisposti a tal fine non sono dunque un fatto secondario o addirittura marginale , ma costituiscono un momento essenziale del colloquio in corso con gli elettori . 
Desidero anche io richiamare l’ attenzione sull’ oggetto specifico , ed in sé rilevantissimo , della scelta alla quale siamo chiamati . 
Mi sia consentito così di soffermarmi un istante sul sistema di autogoverno , che contraddistingue lo Stato democratico in Italia . 
Quest’ ultimo si esprime infatti largamente nella penetrante dialettica tra Stato centrale e Stato locale . 
Vi sono due dati dunque : 
il quadro d’ insieme che tiene il tutto e , multiformi e varie , la Comunità , nelle quali , naturalmente , i cittadini si trovano associati a diversi livelli . 
Così la base della democrazia italiana è ricca e viva , prima ed essenziale manifestazione di libertà . 
C’ è da stupirsi allora che la libertà si ritrovi nell’ intero assetto istituzionale delle Stato ? 
C’ è da stupirsi , avendo presente questo punto di partenza , che nessun disegno unitario sia concepibile come accentratore , soffocante e rigido ? 
Il grande problema dell’ unità dello Stato non potrà dunque essere risolto in termini che non siano rispettosi delle diversità , della partecipazione , della responsabilità personale , della educazione civica . 
Il sistema delle autonomie locali pone certo problemi di efficienza , di buon governo diffuso e controllabile , ma anche esigenze di coerenza per la libera organizzazione dello Stato . 
Non è perciò senza significato che il nostro Partito , vigoroso assertore , e specie nella fase costituente , di un sistema compiuto di autonomie locali , sia quello che ha voluto caratterizzarsi con la libertà e della libertà è stato per un trentennio l’ essenziale garante . 
Ma non si sceglie solo le Amministrazioni locali . 
Si fa , lo si voglia o no , una scelta politica . 
È evidente infatti il significato politico generale che risulta dalla imponente mobilitazione popolare , dalla acutezza dei problemi , dal momento difficile ed incerto che il Paese attraversa . 
In effetti molte cose sono in gioco . 
È doveroso quindi esprimere la più cordiale solidarietà al Segretario Politico On. Fanfani , impegnato a rafforzare , ravvivare e rendere la Democrazia Cristiana sempre più capace di autentica guida politica . 
Alla vigilia di una prova così severa viene dunque naturale il richiamo al compito storico della Democrazia Cristiana , proprio quando , bene al di là della naturale dialettica di una importante campagna elettorale , esso è contestato , a dir poco , con estrema leggerezza . 
A questa leggerezza di giudizio opponiamo il nostro orgoglio di essere democratici cristiani , la consapevolezza delle responsabilità storiche che pesarono e peseranno ancora su di noi . 
La sistematica denigrazione e la battaglia a fondo combattuta contro la Democrazia Cristiana , stanno a dire che contiamo ancora , che facciamo da ostacolo a molti disegni . 
Noi combatteremo , oggi come ieri , per la salvaguardia di alcuni interessi di fondo e di alcuni essenziali equilibri nel Paese . 
Ci rivolgiamo al nostro grande elettorato , per far presente il pericoloso vuoto di potere , l’ occasione offerta al Partito Comunista , lo sbandamento verso destra di non irrilevanti ceti ed ambienti , i quali deriverebbero da quella sconfitta della Democrazia Cristiana che da tante parti si dice di volere conseguire . 
Una tale sconfitta sarebbe principio di temibili radicalizzazioni nel Paese , di rigidezze e tensioni che lo sbarramento democratico del nostro partito non ha consentito , sin qui , si verificassero . 
Nella libertà garantita per tutti hanno potuto così realizzarsi un movimento , uno sviluppo , un modo costruttivo di lotta politica , che hanno fatto maturare la coscienza democratica del popolo italiano . 
Ed a siffatta mediazione politica ha fatto riscontro una mediazione sociale , la quale ha condotto ad identificare interessi ed aspirazioni comuni di lavoratori , intellettuali e ceti medi , sì da dare più respiro alla democrazia italiana . 
La sintesi equilibrata ed insieme dinamica della realtà sociale italiana ha trovato , e dovrà trovare espressione nella forza rappresentativa della Democrazia Cristiana con una forte accentuazione popolare . 
Ebbene è proprio questa caratterizzazione popolare che bisogna tenere ferma , anche per assicurare la continuità di un vasto consenso , da utilizzare ancora come punto di convergenza democratica e garanzia della dialettica politica . 
Spunti autocritici , sempre necessari , e volontà di cambiamento non sono affatto incompatibili con la ferma valorizzazione della Democrazia Cristiana . 
Essa vale anche perché cambia , se è necessario . 
Non è affatto detto che l’ elettorato ci riconosca e ci accetti nel segno della immobilità e non piuttosto nell’ inquietudine e nell’ ansia di un mutamento che tocca la società prima ancora che le sue strutture politiche . 
Certo senza di noi , a dispetto degli errori che pure ci sono stati e delle incrostazioni che non abbiamo saputo rompere , la libertà in Italia sarebbe stata meno sicura e l’ evoluzione democratica più incerta . 
Ma non possiamo trascurare il fatto che decenni sono passati . 
Siamo di fronte ad una più piena consapevolezza nel mondo del lavoro ed in quella femminile . 
Nuove generazioni , che non hanno vissuto le nostre esperienze , che non hanno conosciuto , come noi , la guerra esterna e quella civile , e neppure le grandi tensioni della politica internazionale , sono sulla scena della vita politica con una sensibilità profondamente diversa . 
La società civile è posta , più importante che prima , di fronte a quella politica . 
Si è fatto universale il desiderio di giustizia ed ha sorpassato il confine dello Stato . 
Un profondo bisogno di verità e di pulizia si fa avanti . 
È , insomma , un mondo nuovo quello nel quale siamo chiamati ad esercitare la nostra funzione . 
Ebbene noi comprendiamo ed accettiamo questa nuova realtà . 
La nostra esperienza , del resto così flessibile , non è un peso , non è un ostacolo . 
Non siamo partito del passato ma dell’ avvenire . 
Noi siamo oggi , ancora una volta , vincenti , nella misura nella quale riusciamo a parlare con il nuovo significativo elettorato , con questi ragazzi di 18 anni , che , anche per nostra volontà , sono entrati sulla scena politica , volendo cambiare il mondo . 
Ecco perché è necessario emerga pienamente in questa campagna elettorale , l’ essenziale caratterizzazione popolare della Democrazia Cristiana . 
Ed è su questa base che il dialogo deve essere stabilito con il Paese , divenuto tutto più maturo ed esigente . 
Ma la condizione preliminare di ogni discorso politico è la libertà . 
Accanto a quella popolare c’ è l’ anima antifascista della Democrazia Cristiana . 
Va detto alto e forte proprio in questa campagna elettorale . 
La situazione impone una riflessione sulla crisi dell’ ordine democratico , di cui da alcuni anni cogliamo , di quando in quando , le tragiche misteriose scadenze , che colpiscono profondamente le nostre coscienze . 
Il susseguirsi di fatti dolorosi e drammatici fa venir meno la fondamentale certezza che il movimento politico si compia sicuramente , ed in modo esclusivo , per il tramite delle libere istituzioni ed in forma di civile confronto . 
Alla soddisfazione che deriva dal possedere il più fine strumento di decisione politica , la libertà , subentra lo scoramento di vederlo insidiato dalla violenza , la quale , esercitata , o anche solo minacciata , offende la nostra dignità di uomini e di cittadini . 
In modo inesplicabile , in modo assurdo , a trent’ anni dalla liberazione , il fascismo , si può dire , è ritornato quale concreta minaccia alle libere istituzioni , conquistate con il sangue e sancite da un ininterrotto consenso popolare . 
Da questo assalto multiforme e crescente dobbiamo fermamente difenderci , innanzitutto con un atteggiamento di rigoroso rifiuto del fascismo , un “ no ” nettissimo ed irremovibile . 
Da questo atteggiamento , che è individuale e popolare insieme , devono discendere comportamenti conformi dei partiti politici e degli organi dello Stato . 
Questo vuol dire , da parte del Governo , delle forze dell’ ordine e della Magistratura , una ferma ricerca di responsabilità ed una non pigra , non formalistica , non restrittiva , ma piena e sicura applicazione delle sanzioni , che la legge prevede , e del resto con rigorose garanzie , ai portatori della violenza fascista nella società democratica . 
Per quanta efficacia possa esplicare il terribile gioco della violenza , per quanto ne risultino compromessa la sicurezza civile e minate le basi della convivenza , sia ben chiaro che non ci lasceremo sopraffare e che non sarà consentito ad una piccola minoranza di deviare il corso della storia e di annullare il processo di riscatto civile , di elevazione sociale e di pacifica ed utile dialettica democratica ; 
un processo instauratosi in forza della maturazione del Paese e destinato , perciò , a continuare e ad arricchirsi ancora . 
Desidero assicurare come democratico cristiano prima che come Presidente del Consiglio che la lotta contro il fascismo sarà condotta innanzi e perfezionata , con un richiamo più fermo alla coscienza dei cittadini ed ai doveri dell’ ufficio giudiziario ed amministrativo . 
C’ è bisogno , dopo tutto questo , di dire quale è la distanza che divide la Democrazia Cristiana dalle forze fasciste o fascisteggianti in Italia ? 
Ma va detto pure chiaramente che nessuna reale o presunta insufficienza nella lotta contro il fascismo può costituire un alibi , per mettere in moto , da un’ altra parte , la logica della violenza contro chiunque essa si rivolga . 
Ciò è inammissibile e fa il gioco dell’ avversario da battere . 
Anche per questa via si pone in forse la sicurezza del cittadino , anche per questa via si crea una torbida atmosfera , anche per questa via si mettono in moto sviluppi incontrollabili . 
Se finalità della violenza fascista è di alterare il libero gioco delle forze politiche e creare nuclei di contrapposizione con i quali scontrarsi nel disordine sociale e politico , la vendetta di parte , in luogo della giustizia dello Stato , specie se coinvolga vasti settori della società e turbi profondamente la vita delle città , dà al fascismo la buona occasione per misurarsi . 
Come ho già rilevato , il fascismo , colpito dallo Stato , è isolato e porta tutta intera la responsabilità dello scatenamento della violenza . 
Colpito , e per giunta con arbitrarie estensioni , da privati , da coloro che si vogliono fare ragione da sé , si trova accanto ad altre forze , esse pure destabilizzanti della situazione istituzionale e politica generale . 
Mentre si dice di volerlo combattere , si toglie al fascismo il triste privilegio di essere esso , ed esso solo , teorizzatore e realizzatore della violenza . 
Ci sono dunque altre forme di violenza da reprimere ed esse sono in effetti represse dall’ autorità , come è suo dovere . 
Non vi è alcuna omissione od intermittenza nel responsabile esercizio dei poteri propri dello Stato . 
Ma qual è la parte che noi dobbiamo fare , la responsabilità che dobbiamo assumere in ogni momento ed anche in quello elettorale ? 
In realtà tutto è nelle nostre mani . 
Desidero perciò rivolgermi oggi ancora una volta a tutti i cittadini e in ispecie a quelli che sono investiti di particolari funzioni . 
È evidente che molto giovano leggi efficaci e rigorosamente applicate . 
Ma esse non bastano . 
Si deve innalzare una barriera . 
Si deve creare un clima politico che dimostri la inammissibilità e l’ inutilità del fascismo e della violenza . 
Essi non hanno in sé alcuna giustificazione e tanto più di fronte all’ efficace strumento di circolazione delle idee e di maturazione delle decisioni che il sistema democratico ha creato . 
In questo quadro siamo chiamati a fare una professione di fede nella libertà contro il fascismo ; 
un antifascismo che non richiede , per essere coerente ed efficace , di superare le diversità politiche e trasformarle in ambigue convergenze . 
Queste diversità , che attengono alla normale dialettica democratica e , come tali , debbono restare , non sono ostacolo , dunque , al formarsi di quella corrente di opinione , di quella intransigenza morale e politica che , nel rispetto della legalità democratica , isoli il fascismo e lo chiarisca come il potente movimento involutivo contro il quale la democrazia italiana , nella presente realtà storica , è chiamata a combattere , in aderenza alla generosa vocazione di libertà e di giustizia del popolo italiano . 
Il rapporto con il Partito Comunista resta , anche in queste elezioni , un tema dominante nel dibattito politico . 
Gli elettori hanno ben diritto di sapere quale è e quale sarà il nostro atteggiamento nei confronti del Partito Comunista . 
Ebbene , le conclusioni del Congresso di Roma , conclusioni unanimi , ed alle quali siamo vincolati , escludono dall’ area delle possibili convergenze di governo , in qualsiasi forma , il Partito Comunista in forza di una contrapposizione ideale e politica che non è venuta meno e non sembra poter venire meno . 
Diversa è la nostra concezione dell’ Uomo . 
Diversa la nostra concezione della Società . 
Diversa la nostra visione della vita economica e dell’ iniziativa che in essa si esplica . 
Diverso l’ assetto istituzionale cui pensiamo con il libero gioco dei partiti e delle forze sociali . 
Diversa la nostra collocazione internazionale , dato da tenere in conto soprattutto in un momento non del tutto negativo , ma ancora inquietante nella ricerca dei necessari equilibri e delle appropriate soluzioni per importanti problemi a livello mondiale . 
Nel mantenimento dei rispettivi ruoli di maggioranza e di opposizione può svolgersi utilmente , sul terreno sociale politico , il dialogo richiesto in un’ autentica dialettica democratica . 
Ma al di là di questo , che pure dà vivezza e mobilità al gioco delle forze politiche in Italia , non si può andare , né credo , alcun democratico cristiano pensa di andare . 
Il rapporto fra noi ed i comunisti è quindi per sua natura dialettico . 
Una democrazia è caratterizzata sotto due diversi profili , dall’ alternativa , cioè , e del confronto . 
Non dirò che in linea di principio non vi siano entrambe queste caratteristiche in un libero gioco democratico quale è il nostro . 
Ma il realismo ci induce a prendere atto di quelle profonde diversità che rendono meno credibile in Italia che non sia altrove la prospettiva di un alternarsi al potere delle forze politiche in ragione sia di un brusco mutamento della situazione che faccia del P.C.I. , in luogo della D.C. , l’ asse del Governo , sia di compromessi di varia natura . 
Sicché ebbi a dire – e credo sia profondamento vero – che la democrazia italiana è , per la grande distanza che separa dall’ opposizione comunista la D.C. e , del resto , le componenti della maggioranza , una democrazia difficile , e cioè con ridotte possibilità di un vero e continuo succedersi di forze politiche nella gestione del potere . 
Il mio partito è perfettamente consapevole di questa situazione che resta immutata , nonostante i cambiamenti intervenuti e gl’ indubbi progressi conseguiti dal Partito Comunista nello sforzo di accreditarsi , rassicurando , nell’ opinione pubblica del Paese . 
Ma per quanto difficile sia , per le ragioni già dette , la democrazia italiana , essa non cessa di essere una democrazia , ed anzi resta scorrevole e feconda , se si consideri il secondo profilo sotto il quale essa si presenta e cioè quello del confronto . 
Tanto infatti siamo chiusi alla confusione tra democristiani e comunisti e tra maggioranza e opposizione , quanto siamo disponibili alla considerazione di quel che viene pensando , dicendo e facendo valere il Partito Comunista specie sulle questioni cruciali che la crescita tumultuosa del Paese va proponendo . 
È innegabile che il Partito Comunista è la più potente delle opposizioni , ha forti radici popolari , elabora con impegno tesi e proposte che il legame con vasti settori di elettorato ( non tutti ideologicamente comunisti ) gli va suggerendo . 
In tale stato di cose l’ attenzione è dovuta ed il confronto interessante . 
Ma un dibattito come questo non tocca in nulla la nostra polemica differenziazione , né prelude in alcun modo ad un rapporto che non sia quello giusto e nitidamente espresso , quando si è detto che la D.C. è , fino in fondo , un partito democratico . 
Questo è tutto ed è del resto , sufficiente . 
Un discorso più disteso anche se con qualche spunto polemico , dev’ essere fatto coi partiti dell’ area di Governo . 
Le elezioni certo danno la possibilità ed impongono il dovere di un’ assoluta chiarezza e quindi di un confronto serrato da partito a partito . 
C’ è però da domandarsi se non vi sia un limite , se non sia giusto fissare un limite a siffatta dissociazione . 
Non è tanto il fatto che possa esserne turbata la vita del Governo , quanto la circostanza che in tal modo s’ irrigidiscono rapporti di collaborazione , che sono presumibilmente destinati a riprendere , si innalzano steccati difficili poi da rimuovere , si dà al Paese l’ illusione di facili scelte alternative , distraendolo dallo sforzo doveroso di approfondire le affinità che sono nelle cose . 
Certo sarebbe desiderabile che non vi fosse , da parte dei vicini , in ispecie da parte socialista , una così puntigliosa contestazione della D.C. e che anche in questo modo prevalesse sempre la logica della responsabilità di Governo su quella dell’ opposizione . 
E tuttavia , sempre richiamando la fisionomia e la funzione del nostro partito , desidero riconfermare che siamo sempre disponibili agli incontri ed alle collaborazioni che l’ interesse del Paese impone e che affinità di programmi e simiglianze d’ ideali rendono possibili . 
E non vorrei mancare in questo momento , mentre sottolineo la disponibilità nostra , di ricordare la disponibilità altrui , dando atto ai partiti che , come in passato , anche ora , benché talvolta in forma più riservata , concorrono a dare guida politica al Paese in uno dei momenti più difficili della sua storia . 
Un riconoscimento che va in primo luogo al Partito Repubblicano che dà al Governo un apporto diretto , determinante e qualificante . 
Un momento come questo , mentre si attende una manifestazione di volontà popolare , è sempre in qualche misura un momento di sospensione . 
Ma , guardando al futuro , guardando al di là dell’ incognita elettorale , con la visuale propria di chi è legato ad un’ esperienza di Governo , vien fatto di auspicare , pur senza voler bloccare ogni dialettica politica , un’ assunzione di responsabilità , un proposito concorde , così al centro come alla periferia , delle forze le quali si son trovate insieme da quasi quindici anni , ed anche in momenti estremamente difficili . 
Esse hanno così risposto ad una richiesta che viene obiettivamente dal Paese ed hanno tradotto in una formula politica , il difficile e mosso equilibrio sociale e politico dell’ Italia degli anni ‘ 70 . 
Sappiamo che vi sono difficoltà da superare ; 
ma vogliamo credere che la logica della responsabilità di governo prevalga sulla logica dell’ opposizione e consenta di contare , sempre in un dignitoso e fecondo equilibrio , anche su quella acquisizione alle funzioni di guida nella vita democratica che si è registrata in forza di nuovi rapporti con il Partito Socialista Italiano . 
Le conclusioni dell’ ultimo Congresso di Roma giustificano questo auspicio che mi permette di formulare nella mia responsabilità ed in coerenza con il mio antico convincimento e naturalmente nella consapevolezza di quello che è richiesto a tutti noi , perché questa politica sia possibile e utile alla democrazia italiana . 
E mi sia consentito di dire che tutta questa operazione ebbe il segno della freschezza e del coraggio della Democrazia Cristiana e continua ad avere lo stesso segno . 
Si è parlato di una possibile scelta , una scelta difficile , tra le due componenti socialiste che , divise o unite , in aspra polemica o in atteggiamenti comprensivi e amichevoli , hanno concorso , di volta in volta , alla politica di centro-sinistra . 
Nessuno può certo sottovalutare le disarmonie e tensioni che è accaduto talvolta di riscontrare e che hanno fatto da remora alla politica di centro-sinistra . 
Là dove invece le frizioni hanno perduto la loro asprezza e le ragioni di divergenza non sono apparse insuperabili , ne ha guadagnato in prestigio ed efficacia proprio la politica di centro-sinistra nel suo insieme . 
Vorrei limitarmi a rilevare che è impensabile in linea di principio il rinunciare a concorsi significativi per una tale politica . 
Lasciar risucchiare , con una esclusione pregiudiziale , la socialdemocrazia in una politica moderata , significherebbe disperdere forze importanti per il progresso del Paese . 
Essere indifferenti alla sorte del Partito Socialista , lasciarlo andare , con qualsiasi pretesto , lontano dall’ area del potere e della responsabilità , sarebbe un atto di incoscienza . 
Nostro compito è di coinvolgere in un’ autentica politica di centro-sinistra , oltre il Partito Repubblicano , tutte le componenti socialiste che la particolare sensibilità della società italiana ha generato . 
A tal fine non vi sono propriamente condizioni da porre , ma vi è certo una logica della situazione da rispettare . 
Ed è nella logica della situazione , come seria e durevole linea di tendenza , trasporre dal centro alla periferia , dal Parlamento al Paese , l’ intesa di Governo , sotto la spinta , ad un tempo , della volontà politica dei partiti e del successo della politica di centro-sinistra . 
È parimenti nella logica della situazione che la forza di Governo si comporti come forza di Governo e la forza di opposizione come forza di opposizione con riguardo , coerentemente , a tutti i punti della politica perseguita ed a tutti i momenti , facili o difficili , nei quali essa si va esplicando . 
Il Governo che ho l’ onore di presiedere è costituito secondo una formula , mai sperimentata finora nella politica di centro-sinistra , la quale resta , quindi , nella sua forma organica ; 
l’ obiettivo verso il quale muoviamo ed esprime il significato essenziale del nostro sforzo . 
Viene così salvaguardata una politica di apertura democratica , di allargamento della base popolare del potere , di presenza e partecipazione di settori troppo a lungo restati a lato del nostro sistema sociale e politico . 
Queste finalità desidero ribadire , perché sia ben chiaro che non abbiamo fatto rinunce , consapevoli , come siamo , delle esigenze di libertà e di giustizia emergenti nel Paese . 
La piccola coalizione , alla quale abbiamo dato vita , non rappresenta dunque una deviazione , ma un passaggio , nella presente situazione , obbligato , verso una più compiuta e puntuale rappresentanza del Paese . 
È questo l’ equilibrio politico meno imperfetto sulla via della realizzazione di quello più adeguato e durevole espresso in un’ organica politica di centro-sinistra , capace di sprigionare tutte le sue capacità costruttive . 
Ci si può domandare : 
ebbene , in nome di che cosa voi avete governato e governate , quali sono i vostri fini ed i vostri ideali ? 
Ed io rispondo che ho governato e governo innanzi tutto in nome della tradizione , della migliore tradizione democratica cristiana ; 
tradizione popolare , democratica , antifascista , capace di dar luogo a profonde innovazioni sociali e politiche , pronta a rintuzzare , per amore di libertà , ogni violenza ed in ispecie quella rozza ed inaccettabile del fascismo . 
Ho governato e governo nello spirito di centro-sinistra , e cioè congiungendo l’ anima laica e l’ anima cattolica del Paese , in una forte spinta progressista . 
Obiettivo della nostra politica estera è il mantenimento della pace nelle varie regioni del globo . 
Al riguardo non possiamo tacere , soprattutto come Paese che dal continente europeo si protende nel Mediterraneo , le nostre preoccupazioni per la questione medio-orientale e per la crisi cipriota . 
In Medio Oriente permangono , infatti , e si sono da ultimo acuite , le tensioni , nonostante le generose iniziative del Segretario di Stato americano e la costante attenzione delle Nazioni Unite . 
È dunque necessario un nuovo sforzo per superare posizioni contrastanti : 
il che richiede in primo luogo un contributo coraggioso delle parti direttamente interessate , nella consapevolezza che proprio i loro reali interessi esigono che col negoziato si stabilisca una giusta pace a vantaggio di tutti i popoli della regione . 
L’ oggetto di tale negoziato dovrà essere l’ attuazione della risoluzione n ° 242 nella sua integralità . 
Tale decisione del Consiglio di Sicurezza fissa i principi per un regolamento del conflitto , tale da garantire a tutti i Paesi della regione una pacifica convivenza entro confini sicuri e riconosciuti . 
La sicurezza di tutti gli Stati della regione , più che in equilibri militari , mai sufficienti , deve essere trovata nel consenso politico e nella convinzione che la coesistenza fra di essi è , oltreché necessaria , possibile . 
L’ altro aspetto essenziale della crisi in Medio Oriente concerne il popolo palestinese cui non può e non deve essere ulteriormente sottratta la possibilità di decidere del proprio destino . 
Quanto a Cipro , le tensioni che hanno punteggiato la crisi – anche quando era latente – di ricorrenti esplosioni di violenza – sono state aggravate dalle drammatiche conseguenze del colpo di Stato del 15 luglio . 
Ora più che mai il problema è di individuare per l’ Isola un assetto che tenga conto delle legittime aspirazioni delle due comunità , accordando a ciascuna di esse una efficace tutela , la quale , permettendone la pacifica coesistenza , costituisca una solida base della sovranità e della indipendenza di Cipro . 
Una soluzione della crisi cipriota ci sembra possibile , purché i Governi greco e turco tengano conto che ciò che li spinge ad accordarsi è molto più di ciò che li divide . 
Ma il problema della pace non è solo quello della sua restaurazione nelle zone di conflitto . 
Esso ha invece una accezione più ampia , essendo collegato a quello della sicurezza , che sarebbe precaria , se fondata sull’ instabile equilibrio della reciproca paura . 
La distensione nel mondo presuppone la distensione tra le Grandi Potenze ; 
ma la distensione non realizza il suo pieno significato , se tali intese non vengono accompagnate dal contatto , assiduo e costruttivo tra tutti i Paesi . 
Nata infatti come sola alternativa possibile all’ immane pericolo di un conflitto nucleare , la distensione è andata lentamente , ma sicuramente accrescendo il suo contenuto politico . 
Come risultato di questa evoluzione essa non è più solo una politica diretta a stabilizzare la convivenza internazionale . 
Si tratta di passare ad una fase attiva di cooperazione tra gli Stati , alla ricerca di una nuova norma di condotta delle relazioni internazionali . 
Questi sono i motivi ispiratori delle due grandi Conferenze multilaterali di Vienna e di Ginevra , per una reciproca e bilanciata riduzione delle forze in Europa Centrale e per la Sicurezza e la Collaborazione in Europa . 
Queste due Conferenze vedono i Paesi europei – accomunati dalla storia ma dalla storia stessa tante volte contrapposti – svolgere un ruolo di protagonisti nel convincimento che occorra trovare le vie per superare le barriere artificiali di diffidenza e di ostilità . 
In particolare la Conferenza per la Sicurezza e la Cooperazione in Europa mira a porsi quale trattazione approfondita e quindi spesso complessa di problemi comuni ad un determinato gruppo di Paesi , le cui intese non potranno fondarsi su terreno solido , se non saranno accompagnate da un miglioramento dei rapporti tra i popoli e tra gli uomini . 
Questo incontro europeo – che si svolge mentre sono in corso i primi contatti tra la CEE ed il COMECON – nasce dalla consapevolezza delle realtà che sono venute a crearsi , il cui riconoscimento è il fondamento di una pace durevole . 
La sicurezza e la collaborazione in Europa non possono essere dissociate del resto dalla sicurezza e collaborazione nel Mediterraneo , nel quale l’ Europa ha la sua naturale proiezione politica ed economica . 
Profondi mutamenti avvengono nel quadro delle relazioni mondiali e problemi nuovi si aggiungono a quelli di ieri . 
L’ attenzione a questa dinamica , che ci impone di rispondere con soluzioni creative alle situazioni ed ai pericoli che ci stanno di fronte , conferma la validità dei nostri principi ed obiettivi basilari . 
La scelta europea , l’ Alleanza Atlantica e il processo di distensione , che costituiscono da anni momenti qualificanti della nostra azione , continueranno ad essere le pietre angolari della politica estera italiana . 
La trattazione di molteplici problemi internazionali indica di per sé che la Comunità Europea è una realtà concreta ed operante sia nel campo economico sia in quello politico . 
I traguardi raggiunti non sono ancora tutto . 
Siamo convinti che conviene continuare i nostri sforzi per portare a compimento il processo dell’ unità europea , iniziato venticinque anni or sono , affinché possa effettivamente nascere una nuova organizzazione politica sul nostro continente , la quale sia fattore di stabilità e di armonico sviluppo dell’ intera comunità internazionale . 
L’ Europa attraversa un momento delicato . 
Ma le difficoltà non ci faranno arretrare . 
Non abbiamo alternative da offrire ai nostri popoli . 
Il saldo legame con i Paesi europei non contraddice , ma anzi completa quell’ amicizia e solidarietà con gli Stati Uniti e con altri Paesi occidentali che costituisce un dato importante della nostra posizione internazionale . 
In corrispondenza con la scelta europea , la scelta Atlantica rappresenta per l’ Italia una fondamentale garanzia di sicurezza . 
Ma essa non è un punto di arrivo , ma un punto di partenza di progressi reali per il consolidamento della pace . 
Proprio nella cornice della sua appartenenza all’ Alleanza , è possibile per l’ Italia influire positivamente sul processo di miglioramento dei rapporti internazionali specie in Europa . 
Ciò conferma la validità della scelta di venticinque anni fa , alla quale l’ Italia intende restare fedele . 
Le preoccupazioni per la nostra economia non sono oggi meno giustificate di ieri , anche se abbiamo superato con successo uno dei passaggi difficili della lunga crisi . 
A dicembre solo qualche tenue sintomo indicava che le spinte inflazionistiche e gli insopportabili deficit dei nostri conti con l’ estero cominciavano ad attenuarsi . 
Prefigurammo , allora , una politica economica che spostasse progressivamente il suo centro di gravità dalla manovra di stabilizzazione e di contenimento a quella delle prime mosse di sostegno e di spinta per riavviare l’ espansione . 
Avvertendo il rischio che dalla stabilizzazione si scivolasse nel ristagno , ci proponemmo una linea caratterizzata da misure adeguate alla intensità dei fenomeni recessivi in atto . 
Il programma del Governo sembrò , all’ estero , troppo espansivo , in quanto non si riteneva che la nostra economia avesse conservato quei meccanismi di reazione rapida ed efficace che le avevano permesso in passato di uscire senza troppi danni da analoghe fasi di difficoltà . 
Eravamo considerati senza un futuro e pressoché incapaci di pagare i nostri debiti . 
La situazione è oggi profondamente cambiata . 
Lo testimoniano i dati sui prezzi al consumo e all’ ingrosso , sulla bilancia dei pagamenti , sul rimborso anticipato di una quota significativa dei prestiti ufficiali ricevuti dall’ estero . 
La stampa mondiale ora riscopre la retorica del miracolo italiano . 
Il cambiamento dell’ opinione pubblica internazionale facilita la nostra posizione nel mondo ed allarga i margini di manovra , ma non c’ induce certo ad ottimismi prematuri , anche perché l’ estero , guardandoci dalla prospettiva del creditore , considera la bilancia dei pagamenti e l’ andamento dell’ inflazione quali parametri della nostra solvibilità ; 
mentre , per noi , essi non sono che condizioni di equilibrio di un processo più complesso , i cui aspetti fondamentali sono rappresentati dal livello di occupazione e dalla capacità di crescita della nostra macchina produttiva . 
Sotto questo profilo le preoccupazioni sono ancora grandi . 
Tuttavia , i miglioramenti nei prezzi e nella bilancia dei pagamenti non possono considerarsi puramente la contropartita della grave recessione della nostra economia . 
Certo , l’ equilibrio raggiunto nella bilancia dei pagamenti è collegato ancora ad un insieme fragile di circostanze . 
Certo i limiti alla possibilità di rovesciare durevolmente la congiuntura e di perseguire senza rischio una decisa politica di espansione sono dati dalla capacità di crescita delle nostre vendite all’ estero . 
Se essa manca , il nostro sviluppo sarà di tempo in tempo bloccato dalle misure che l’ equilibrio della bilancia dei pagamenti imporrà al Governo ed alle autorità monetarie . 
Ci si aspetta per la seconda metà dell’ anno il punto di svolta del ciclo . 
Prima negli Stati Uniti , poi in Germania e nelle altre maggiori economie industriali , i governi hanno oramai ovunque formulato programmi di espansione i cui effetti dovrebbero assommarsi a quelli prodotti da condizioni di maggior facilità nei mercati monetari e finanziari di tutto il mondo . 
Il fondo della crisi sembra dunque ormai raggiunto e tra pochi mesi la progressiva espansione dei mercati mondiali dovrebbe fornire alla nostra economia nuove prospettive per espandere le sue esportazioni . 
Un’ altra condizione essenziale è quella di conservare la competitività dei nostri prodotti sui mercati internazionali . 
Il basso livello di produzione non consentirà quest’ anno miglioramenti della produttività : 
decisivi quindi saranno gli andamenti dei prezzi delle diverse voci dei costi di produzione . 
Le materie prime presentano un andamento recessivo e il problema perciò si concentra sui costi del lavoro . 
Il quadro complesso della nostra economia è indubbiamente motivo di riflessione per coloro che in una grande consultazione democratica della base si apprestano a formulare le piattaforme sindacali . 
Una piattaforma realistica non può , del resto , trascurare le conseguenze sui costi industriali delle vittorie conseguite dal movimento sindacale , proprio in questi mesi difficili , in materia di pensioni – in cui forse il nostro Paese ha ormai il sistema più avanzato d’ Europa – e con il potenziamento dei meccanismi della scala mobile che assicurano in prospettiva una copertura quasi completa contro i rischi dell’ aumento del costo della vita . 
Poiché materia della contrattazione sono oramai gli aumenti reali dei salari , ad essi deve corrispondere un effettivo aumento di produttività o la possibilità di un’ ulteriore compressione dei profitti . 
Il Governo , garante delle condizioni di sviluppo della nostra economia , dovrà puntualmente valutare ed esprimere il suo giudizio sulla compatibilità degli equilibri raggiunti dalle parti sociali con l’ obiettivo di uno sviluppo accelerato che riassorba la disoccupazione e utilizzi a pieno la capacità produttiva del Paese . 
Per questo la responsabilità di tutti , Governo , sindacati e imprenditori , è grande . 
Nel nostro Paese non hanno sempre avuto molto successo gli appelli alle parti sociali perché accettassero , in talune circostanze , politiche di prezzi e di salari conformi all’ interesse generale . 
La gravità della crisi , i pericoli di un allungamento della recessione , la responsabilità verso le generazioni più giovani , lo stesso carattere popolare della nostra politica economica ci spingono comunque a rinnovare l’ appello alla moderazione per l’ appuntamento del prossimo autunno . 
C’ è chi ha calcolato che una ripresa spontanea non si potrebbe verificare prima della seconda metà del 1976 e che essa non sarebbe sufficientemente rapida e vigorosa . 
Vi è il pericolo che il nostro reddito non ritorni al livello massimo , finora raggiunto nel primo semestre dell’ anno scorso , prima della fine dell’ anno prossimo e che vi sia un notevole vuoto rispetto agli investimenti necessari per garantire un normale ritmo di sviluppo della nostra economia . 
Esiste dunque lo spazio economico e finanziario per una politica sia di investimenti nei settori di competenza delle pubbliche amministrazioni , sia di sostegno e di incentivazione degli investimenti produttivi delle imprese . 
Questa vasta azione di rilancio dovrà essere sorvegliata di tempo in tempo perché essa proceda di pari passo con il miglioramento della bilancia dei pagamenti : 
politica degli investimenti e politica delle esportazioni sono infatti in questa fase strettamente interconnesse e complementari . 
[ Discorso elettorale a Firenze ] 
Cittadini ed amici democratici cristiani , 
l’ odierna campagna elettorale è indubbiamente una delle più difficili ed appassionanti della nostra storia . 
Benché contro la Democrazia Cristiana si sia sempre concentrata la polemica dell’ intero schieramento politico , questa volta l’ attacco è più violento e pericoloso , mosso , com’ esso è , dall’ intento e dalla convinzione di mutare profondamente l’ equilibrio instauratosi in Italia e di voltare definitivamente pagina nella storia di questo dopoguerra . 
Fa spicco la lotta assai aspra condotta dal Partito socialista italiano con la richiesta bene scandita di diminuire la forza della Democrazia Cristiana , di sconfiggere la Democrazia Cristiana , quasi fosse questa la condizione indispensabile per sanare i mali del Paese , chiarire la situazione , uscire dall’ incertezza , collocare fisicamente su basi solide la democrazia italiana . 
Ma ci sono equilibri atti a garantire la normalità del gioco politico che finanche l’ opposizione , in qualche modo , dovrebbe rispettare nel timore degli effetti destabilizzanti e radicalizzanti che un brusco mutamento può produrre . 
Sarebbe troppo chiedere una certa prudenza , una certa circospezione a forze facenti parte oggi della maggioranza presumibilmente destinata a costituire maggioranza ? 
È perciò con rammarico che registriamo siffatta profonda divaricazione la quale contrappone in modo radicale partito a partito della stessa coalizione di governo , aventi perciò in comune alcune fondamentali intuizioni ed aspirazioni . 
Ma , si dice , si sono pur verificati in questo contesto storico fatti nuovi , segno essi stessi di novità profonda . 
Fatti dopo i quali ed in conseguenza dei quali non si può rimanere fermi . 
Se veramente qualche cosa di nuovo c’ è , qualche cosa di nuovo deve accadere . 
Se il Paese mostra di correre più veloce , di andare più lontano che non appaia conveniente a talune forze politiche , ebbene sono esse che si debbono piegare , rinunciando almeno ad una parte del loro potere , al mutato orientamento dell’ opinione pubblica . 
E così il referendum abrogativo della legge sul divorzio è assunto come una prova politica generale ed il suo risultato deludente per gli antidivorzisti come segno del declino della Democrazia Cristiana , e della fine della sua egemonia . 
In verità è difficile calcolare quanta parte di voto democratico cristiano e quanta di voto altrui sia venuto meno al fronte del sì . 
Ma è soprattutto difficile stabilire fino a qual punto sia omogeneo ed univocamente significativo questo fronte del “ no ” , a costituire il quale hanno certamente contribuito apporti non sempre in linea con l’ orientamento che si dichiara , puramente e semplicemente , vincente . 
Con ciò io non voglio asserire – e l’ ho detto per tempo – che è come se non fosse accaduto niente . 
Tutt’ altro . 
Un evento importante si è verificato in Italia ; 
un evento che ho detto e ridico ammonitore per i democratici cristiani , ai quali ha insegnato che nell’ attuale contesto politico prevalgono nella coscienza pubblica ragioni di tolleranza e di convivenza e che i cattolici democratici debbono tenerne gran conto . 
Non è questa certo una piccola cosa e sta , insieme ad altre , ad indicare la necessità di un più attento ed obiettivo ascolto dell’ opinione pubblica . 
Ma l’ essere in minoranza su di un punto , per quanto importante , non significa essere la minoranza nello schieramento politico generale . 
Ebbene , al di là dell’ eterogeneo e labile fronte del “ no ” , la Democrazia Cristiana ha una sua funzione da rivendicare , quella di responsabile guida del Paese in un equilibrato e giusto rapporto con altre forze democratiche in sintonia con i tempi . 
Puntare in modo preminente , avendo riconosciuto la ragione politica che si esprime nella formazione di una maggioranza , a dissolverne l’ equilibrio mediante una netta sconfitta della Democrazia Cristiana , è certamente una necessità imprudente . 
Non si tratta , infatti , di rompere l’ elettorato democratico cristiano pro o contro una legge per quanto importante , ma piuttosto di aprire , veramente al buio , una crisi non di governo , ma politica . 
Il vasto consenso da raccogliere , ancora una volta , intorno alla Democrazia Cristiana , non serve semplicemente ad indicare , come si dice da parte socialista , la quota di potere e d’ influenza da riservare al nostro partito nei confronti dei suoi alleati od in prima linea del Partito socialista , ma misura la consistenza di una democratica , ma netta opposizione al comunismo . 
Funzione , questa , nella quale la Democrazia Cristiana , con la sua anima popolare e la sua ispirazione cristiana , non può essere surrogata né dal Partito socialista , né , allo stato delle cose , da altri partiti . 
L’ imponente suffragio dato alla Democrazia Cristiana è destinato , tra l’ altro , a scoraggiare le rinascenti velleità fasciste e ad incanalare in una vigorosa , ma pacata contrapposizione al comunismo , forze che potrebbero altrimenti assestarsi in modo diverso , contribuendo alla temuta radicalizzazione della lotta politica in Italia . 
Questa profonda convinzione mi fa democratico-cristiano e mi schiera , in questa decisiva battaglia , a difesa del mio partito . 
Ho detto , in modo sereno e rispettoso , le ragioni del mio dissenso dalla posizione socialista come da ogni altra di polemica radicale nei confronti della Democrazia Cristiana . 
E desidero dare a questi miei rilievi un significato costruttivo , proprio perché il mio non è un ricordo della solidarietà del passato , ma un appello alla solidarietà dell’ avvenire . 
Perché è improbabile che il 16 giugno veda i nostri partiti in posizione che non sia di responsabile confronto ai fini della costituzione di una maggioranza , aperta alla dialettica politica e parlamentare , ma libera dall’ influenza , in altre ed indebite forme , del Partito comunista . 
E ciò proprio mentre nuove esperienze su scala internazionale stanno a dimostrare quanto sia difficile contenere quella tendenza egemonica del comunismo che da tante parti viene invece polemicamente addebitata alla Democrazia Cristiana . 
Sarebbe un bell’ atto di coraggio che certi timori i quali , nel fondo , non possono non essere condivisi da molti , fossero conseguentemente espressi , e almeno non contraddetti , al momento della scelta elettorale . 
Ma forse che la funzione , per la quale si chiede di rendere forte la Democrazia Cristiana , è puramente negativa ? 
È una pigra resistenza conservatrice all’ avvento del nuovo ? 
È una contestazione dei comunisti in termini moderati invece che popolari ? 
Tutt’ altro , perché la Democrazia Cristiana si presenta ancora una volta nel segno del popolarismo e del pluralismo strettamente congiunti . 
Se la Democrazia Cristiana fosse un partito sempre arretrato di fronte ai tempi , il Paese non sarebbe potuto crescere come è cresciuto ; 
le strutture economiche , sociali e politiche non sarebbero potute cambiare come sono cambiate ; 
le aspirazioni popolari non sarebbero state né tante né così grandi . 
Questa Italia diversa , questa Italia irriconoscibile , per il bene e anche per il male ( quante sono mai le deviazioni sulla via dello sviluppo ) , è tale anche per opera nostra . 
Non ci si può meravigliare piacevolmente per la maturità del popolo italiano e polemizzare con le forze che lo hanno guidato . 
In realtà con noi l’ Italia si è trasformata in paese industriale e moderno ed è entrata a pieno titolo nell’ Europa . 
Di fronte alla pungente polemica abbiamo ragione di rivendicare in tutta la sua autenticità l’ ispirazione popolare del partito , non oscurata dalla prudenza e dall’ equilibrio con i quali ci siamo mossi , non essendo solo forza stimolante , ma dovendo assumere , di volta in volta , concreta responsabilità di Governo . 
È certo che molto si è fatto , ma molto ancora si deve fare e si vuole che sia fatto . 
Al fondo della nostra crisi , che porta a sottovalutazioni e polemiche ingiuste , c’ è la distanza che separa il progresso effettivamente realizzato da quello sperato e voluto ; 
il modo ed il grado della libertà esistente delle più nobili aspirazioni di totale riscatto della persona umana ; 
la realtà dei rapporti sociali da un’ ideale fraternizzazione umana ; 
il carattere episodico della iniziativa politica da una autentica e continua partecipazione ; 
la debole presenza del dato sociale dal ricco fiorire dei contenuti , appunto , sociali dell’ azione politica . 
Queste distanze , certamente , pesano ; 
è il faticoso cammino della elevazione dell’ uomo . 
Ma come sarebbe ingiusto addebitare a responsabilità della Democrazia Cristiana quello che è frutto delle naturali asperità del cammino , così sarebbe assurdo pensare che senza la Democrazia Cristiana , escludendo o diminuendo la Democrazia Cristiana , questi traguardi di libertà e di giustizia , possano essere concretamente ed ordinatamente raggiunti . 
La grave crisi nella quale si trova il nostro Paese esprime ad un tempo insoddisfazione per i più alti ideali non realizzati ed incertezza intorno ai modi per attuarli . 
A questa insoddisfazione , a questo disagio , a questa attesa non può esservi che o lo sbocco drastico della rivoluzione o quello costruttivo di una pacifica , ma reale evoluzione delle strutture sociali e politiche del Paese . 
Non esiste una terza strada ; 
in particolare non esiste , come rimedio , l’ incoscienza e l’ indifferenza . 
Ogni forma di gretta conservazione , ogni ordine inflessibile e cieco , ogni arresto del processo storico , è solo un costosissimo , ma inutile espediente . 
L’ alternativa resta tra rivoluzione e pacifica evoluzione . 
L’ innovazione , se si vogliono evitare le esperienze disastrose del radicalismo eversivo , deve compiersi nell’ ordine ad opera di partiti vivi , stimolanti , democratici , di autentico contenuto popolare . 
Tale è , con la sua lunga esperienza , la Democrazia Cristiana . 
È la vibrazione della sua anima popolare , secondo un’ ispirazione cristiana , che ha sconfitto sin qui il comunismo , ed ha assicurato al Paese un trentennio di libertà : 
libertà creatrice di un autentico ordine sociale e politico . 
Il disegno si va facendo chiaro ; 
una nuova dignità per le persone , una struttura politica non soffocante , una vita economica a misura dell’ uomo . 
Si cammina su questa strada tra mille difficoltà , dalle quali occorre uscire al più presto . 
In questa fase si collocano le elezioni , dalle quali possono venire ragioni di aggravamento o principi di soluzione per i problemi esistenti . 
Tutto quello che può favorire la pacifica evoluzione verso un nuovo assetto , va nella giusta direzione . 
Tutto quello che cristallizza il disordine , irrigidisce i termini della lotta politica , dà più spazio alle forze della reazione e della rivoluzione , va nella direzione sbagliata . 
Una scelta non conservatrice e non rivoluzionaria , ma seriamente innovatrice , come quella costituita dalla Democrazia Cristiana , è davvero una scelta a servizio del Paese . 
[ Discorso elettorale a Salerno ] 
Di fronte alla pungente polemica che viene condotta contro la Democrazia Cristiana , « abbiamo ragione di rivendicare in tutta la sua autenticità l’ ispirazione popolare del partito , non oscurata dalla prudenza e dall’ equilibrio con i quali ci siamo mossi , non essendo solo forza stimolante , ma dovendo assumere , di volta in volta , concrete responsabilità di governo . 
La Democrazia Cristiana non è un partito arretrato di fronte ai tempi , altrimenti il paese non sarebbe cresciuto come è cresciuto ; 
le strutture economiche sociali e politiche non sarebbero cambiate , come sono cambiate ; 
le aspirazioni popolari non sarebbero state , come sono , tante né così grandi . 
Questa Italia diversa è tale anche per opera nostra . 
In realtà con noi l’ Italia si è trasformata in paese industriale e moderno ed è entrata a pieno titolo nell’ Europa . 
Molto si è fatto , ma molto ancora si deve fare e si vuole che sia fatto . 
Le naturali asperità del cammino non possono essere addossate alla Democrazia Cristiana . 
Senza di essa , escludendola o diminuendola , i traguardi di libertà e di giustizia , emergenti dal profondo di una nuova umanità , non possono essere concretamente ed ordinatamente raggiunti . 
All’ insoddisfazione e all’ incertezza così come all’ attesa non può esservi , quale risposta , che o lo sbocco drastico della rivoluzione o quello costruttivo di una pacifica , ma reale evoluzione delle strutture sociali e politiche . 
Noi compiendo una scelta seriamente innovatrice ci poniamo ancora una volta al servizio del paese » . 
[ Tribuna elettorale ] 
Jader Jacobelli , moderatore - Dopo le conferenze-stampa dei Segretari dei partiti , è consuetudine che a “ Tribuna elettorale ” vi sia la “ conferenza-stampa ” del Presidente del Consiglio , non perché fra elezioni regionali e Governo vi sia un diretto rapporto costituzionale – diciamo così – , ma perché è comprensibile che un Governo , qualsiasi Governo , possa avere qualcosa da dire su una consultazione elettorale che impegna quasi 40 milioni di elettori , sia pure nell’ ambito delle loro quindici Regioni . 
Ad interrogare il Presidente del Consiglio , onorevole Aldo Moro , questa sera non saranno sette giornalisti , ma dodici , perché si è voluto consentire a tutti gli organi di partito , meno “ Il Popolo ” , che – come sapete – è il giornale del partito del Presidente del Consiglio , di poter interrogare l’ onorevole Moro . 
Vi presento i giornalisti : 
Aldo Carboni de “ La Voce repubblicana ” , organo del PRI ; 
Alberto Sensini del “ Corriere della sera ” , di Milano ; 
Beatrice Rangoni Machiavelli , direttore de “ La Tribuna ” , organo del PLI ; 
Arturo Gismondi di “ Paese sera ” , di Roma ; 
Giovanni Baldari , direttore de “ L’ Umanità ” , organo del PSDI ; 
Luigi Pintor , direttore de “ Il Manifesto ” , organo del PDUP ; 
Giovanni Trovati de “ La Stampa ” , di Torino ; 
Cesare Mantovani , de “ Il Secolo d’ Italia ” , organo del MSI - DN ; 
Fausto De Luca de “ Il Giorno ” , di Milano ; 
Carlo Rizzacasa dell’ ” Avanti ! 
” , organo del PSI ; 
Aldo Airoldi de “ La Nazione ” , di Firenze ; 
Candiano Falaschi de “ l’ Unità ” , organo del PCI . 
Proprio perché la “ conferenza-stampa ” di questa sera è così affollata , è necessario che ognuno resti nei limiti di tempo fissati dal regolamento . 
Accompagna il Presidente del Consiglio il collega Corrado Guerzoni , capo-ufficio stampa della Presidenza del Consiglio . 
Onorevole Moro , può fare una introduzione di cinque minuti . 
Aldo Moro - Partecipo a “ Tribuna elettorale ” nella mia qualità di Presidente del Consiglio dei ministri , il che mi impone una particolare discrezione che mi auguro di poter mantenere fino in fondo con l’ aiuto dei giornalisti . 
Poiché il regolamento mi affida il compito di aprire questa “ conferenza-stampa ” , mi sia consentito di dire assai brevemente che cosa auspico in questa difficile prova elettorale . 
Innanzitutto , ovviamente , che essa si svolga in perfetto ordine e con alta affluenza alle urne , come è tradizione in Italia . 
Vorrei poi ricordare , poiché sono uomo di partito , ed è a questo titolo che dirigo la coalizione , il lungo ed utile servizio che la DC ha reso , costituendo per trent’ anni l’ asse del Governo e garantendo al paese stabilità e progresso . 
Tra i meriti del mio partito annovero la prontezza ed il coraggio con i quali ha colto le nuove possibilità che si schiudevano con l’ evoluzione della vita politica , con l’ affermarsi dell’ autonomia socialista . 
La DC ha così associato nel Governo , insieme con i tradizionali alleati – il PSDI e il PRI – il PSI , secondo una formula che riflette il difficile e mosso equilibrio sociale e politico di questi anni . 
La coalizione di centro-sinistra ha avuto diversi modi di presentarsi ed alterne vicende , ma essa resta importante per aver coinvolto nella gestione maggioritaria del potere ceti sociali e partiti politici a lungo esclusi . 
La vita democratica ne è stata arricchita . 
Tutto ciò non è avvenuto senza porre problemi e suscitare polemiche . 
Anche questo è momento di polemiche e di incertezze dalle quali vorrei trarre , tuttavia , una rinnovata prospettiva di accordo politico , al centro come alla periferia , al fine di salvaguardare , mediante una coraggiosa assunzione di responsabilità da parte di tutti , l’ acquisizione importante della presenza del PSI nell’ area del potere e delle responsabilità . 
A tal fine , non poche difficoltà devono essere superate . 
Gioverà perciò , il consenso popolare . 
Mi auguro dunque che queste elezioni garantiscano la giusta forza della DC di fronte al comunismo e premino , allargando l’ area della coalizione , partiti che hanno accettato compiti di Governo , anteponendo l’ interesse del paese a quello di parte . 
Jader Jacobelli , moderatore - Il Presidente del Consiglio ci ha regalato qualche minuto che recupereremo via via certamente . 
La prima domanda è di Aldo Carboni , de “ La Voce repubblicana ” . 
Aldo Carboni , “ La Voce repubblicana ” - Onorevole Moro , la campagna elettorale , che sta per concludersi , è stata combattuta anche tra i partiti della maggioranza – mi riferisco soprattutto alla DC e al PSI – a colpi di slogan spesso aspri , quasi sempre astratti e lontani dai problemi che il paese ha di fronte ogni giorno . 
Non le pare che una campagna di questo tipo sia di scarso aiuto ad un Governo , il suo Governo , che in questi mesi ha lavorato seriamente e che è stato forse l’ unico punto di riferimento stabile in una situazione di gravissima crisi quale il paese ha vissuto e continua , per molti aspetti , a vivere ancor oggi ? 
Aldo Moro - Innanzitutto la ringrazio per le parole gentili di riconoscimento nei confronti del Governo con cui credo di avere compiuto un onesto lavoro nel corso di questi mesi . 
Per quanto riguarda la campagna elettorale , è un po’ una fatalità che si passi dal terreno amministrativo al terreno politico e dal terreno delle cose concrete al terreno dei principi . 
È un dato che abbiamo riscontrato sempre , nelle campagne elettorali amministrative , combattute più sulla base di idee generali che non in termini di programmi specifici , per quanto riguarda le autonomie in gioco . 
Naturalmente , in questa trascuratezza del dato politico , anche temi di carattere politico concreto sono spesso messi un po’ ai margini . 
Però mi pare una fatalità che si accendano gli animi e si guardi più allo schieramento che non ai contenuti , come ama dire il suo giornale . 
Mi auguro , tuttavia , che qualche cosa possa rimanere di questo dibattito . 
Probabilmente sul terreno locale – alcune cose sfuggono , forse , a noi , che le vediamo dal centro – un po’ più di dibattito concreto , in termini di consuntivo e di preventivo , si sarà fatto . 
Quindi mi auguro che ci siano anche acquisizioni concrete e che esse servano ad aiutare il Governo , a cui benevolmente ella si è indirizzata . 
Aldo Carboni - Onorevole Moro , certo , è un fatto inevitabile che in campagna elettorale i temi generali , gli slogans prevarichino i contenuti dell’ azione politica concreta . 
Non le pare però che anche questa campagna elettorale abbia dimostrato una certa incapacità delle forze politiche ad adeguare il loro comportamento , a rinnovarlo , ammodernarlo , tenendo conto della difficoltà che vive il paese , della crisi in cui è precipitato valutando con più serenità il lavoro serio che il Governo , questo Governo , ha fatto con uno stile discreto , non demagogico , abbastanza inconsueto nella vita politica italiana ? 
Ha raggiunto infatti alcuni obiettivi importanti : 
ha approvato il diritto di famiglia e la legge sull’ ordine pubblico , ha contribuito a migliorare la situazione dell’ economia . 
Non le pare , dunque , che le forze politiche abbiano e continuino a dimostrare una loro difficoltà ad adeguare il comportamento a situazioni di grande crisi ? 
Aldo Moro - Io posso associarmi a lei nell’ auspicio che ciò avvenga , rilevando che in effetti c’ è uno squilibrio tra la parte , diciamo , di principio e la parte di contenuto concreto . 
Riconosco , quindi , e credo che sarebbe utile che quelle evoluzioni del costume che noi attendiamo , a poco a poco si verifichino in Italia e quindi mi unisco a lei nell’ auspicare che ciò avvenga . 
Alberto Sensini , “ Corriere della Sera ” - Onorevole Moro , come Presidente del Consiglio , se non sbaglio , manca dalla televisione dall’ ultimo appello per le elezioni del maggio del ‘ 68 , cioè da sette anni . 
È più difficile fare il Presidente del Consiglio nel ‘ 75 di quanto lo sia stato allora ? 
E poi lei , che , anche nella brevissima introduzione , si è proclamato di nuovo l’ uomo del centro-sinistra , reputa che il centro-sinistra di oggi può essere ancora quello di quegli anni ? 
Aldo Moro - In complesso dovrei dire che l’ esperienza di oggi è più difficile di quella del passato . 
I partiti , malgrado tutto , erano più compatti . 
Bisogna poi tener conto del fatto che per un certo tempo della mia lunga esperienza di Presidente del Consiglio , nell’ altra Legislatura , vi era il Partito socialista unificato e quindi non vi erano frizioni , almeno visibili , tra i due partiti socialisti . 
Nel complesso , poi , il paese era più tranquillo perché non era ancora esplosa la contestazione che cominciò proprio nella fase finale a ridosso delle elezioni e che cominciò nelle università per poi estendersi altrove . 
Gli anni successivi , a dispetto delle apparenze che in qualche momento parevano veder placati questi conflitti , hanno veramente mostrato un paese diviso , un paese che si interroga , e interrogandosi si divide o si divide per interrogarsi , per cercare una nuova strada . 
È insomma , quella di oggi , una società civile molto più esigente , e la società politica domanda anch’ essa , naturalmente , di più . 
La ragione di talune inquietudini dei partiti , che rendono difficile la vita dei governi , va ricercata nello sforzo di adeguare la risposta politica alla domanda della società civile . 
Quindi non v’ è dubbio che oggi è di gran lunga più difficile governare . 
Credo però che sia ancora possibile farlo – mi sia consentito questo ottimismo , fatto soprattutto di speranza – perché credo ancora alla possibilità di un centro-sinistra nel suo significato originario . 
Quando dico nel suo significato originario , intendo dire , da un lato , centro-sinistra con alcune caratteristiche abbastanza nette , per quanto riguarda i suoi limiti , senza peraltro escludere in nessun modo la più viva dialettica democratica ; 
dall’ altro , intendo un centro-sinistra carico di entusiasmi , carico di speranze , visto come una svolta nella politica italiana . 
Dispiace sentire dire che una formula come questa è morta , è morta prima di aver dato ancora tutti i suoi frutti . 
In questo senso io sono ancora fiducioso , come ieri , nella possibilità fondata sulla necessità di avere un tipo di Governo di questo genere . 
Alberto Sensini - Lei si ritiene disponibile , come Presidente del Consiglio , soltanto per questa formula nell’ ipotesi deprecata che dopo le elezioni ci possa essere una crisi a breve termine ? 
Aldo Moro - Io veramente non direi di essere disponibile . 
Io rispondo quando sono chiamato . 
Alberto Sensini - Si può anche non rispondere . 
Aldo Moro - Tutta la mia esperienza politica è incentrata intorno a questa intuizione e quindi mi parrebbe di essere fuori posto in altra sede . 
Beatrice Rangoni Machiavelli , “ La Tribuna ” - Onorevole Moro , noi liberali domandiamo che il senatore o il deputato accusato di reati comuni venga processato come un cittadino qualsiasi ; 
domandiamo che ogni anno sia resa pubblica la consistenza del patrimonio personale di tutti gli uomini politici ; 
domandiamo che le nomine di sottogoverno vengano sottoposte al controllo del Parlamento e che venga istituito un magistrato civico per difendere i cittadini contro le prepotenze e le omissioni della pubblica amministrazione . 
Tutto ciò è contenuto in una proposta di legge di iniziativa popolare nota come « pacchetto Badini » . 
Centinaia di migliaia di italiani di ogni tendenza politica hanno firmato questa proposta liberale che è stata presentata al Senato il 28 maggio scorso . 
Ora io le chiedo : 
come Presidente del Consiglio e come esponente della DC intende o meno agevolare l’ iter di questa proposta ? 
Aldo Moro - Non è questo il momento in cui il Governo si esprime sui disegni di legge , meglio , sulle proposte di legge ; 
quindi la domanda in senso tecnico è un po’ impropria e non potrei dire : 
vi aderisco . 
Posso dire che apprezzo lo spirito con il quale il PLI ha formulato questi principi mentre per ciascuno di essi , poi , vi sarebbero da fare delle osservazioni . 
Per quanto riguarda le immunità , io sono convinto che esse costituiscano una difesa politica , come era nell’ origine e che se abusi vi sono si può benissimo eliminarli anche conservando l’ istituto della immunità . 
Per quanto riguarda le nomine negli enti pubblici , c’ è da osservare che si tratta di una competenza dell’ esecutivo che viene controllata dal Parlamento ; 
ma se è sentita preventivamente viene meno , poi , il potere di controllo del Parlamento , controllo in senso stretto , sull’ operato del Governo . 
Comunque queste sono osservazioni di dettaglio . 
Nel complesso posso dire che apprezzo lo spirito di moralizzazione che anima questa proposta di legge e ci penserò , o chi sarà al mio posto ci penserà , bene al momento opportuno . 
Beatrice Rangoni Machiavelli - La ringrazio per le sue affermazioni . 
Ricordo anche che mentre alla Camera i liberali soli si opponevano alla legge sul finanziamento pubblico dei partiti , anche il capo del Gruppo democristiano , onorevole Piccoli , si impegnò a non ostacolare le proposte per la moralizzazione della vita pubblica . 
Mi pare che queste siano delle riforme importanti che oltretutto non costano una lira ma che aiuterebbero ad eliminare alcune delle cause del malcostume che tanto discredito getta sulle nostre istituzioni e a ridare fiducia nello Stato . 
Per questo mi auguro che tutti coloro che sono indignati da tanta corruzione possano impegnarsi nella battaglia liberale per la moralizzazione della vita pubblica . 
Aldo Moro - Per quanto riguarda la battaglia per la moralizzazione siamo d’ accordo . 
Invece per quanto riguarda il finanziamento dei partiti , direi che è uno strumento di moralizzazione della vita pubblica , quindi liberarsi di questa legge può essere pericoloso proprio ai fini che il PLI persegue . 
Comunque rispetto l’ opinione del PLI che si è espressa anche nella richiesta di referendum . 
Arturo Gismondi , “ Paese sera ” - Onorevole Moro , lei ha voluto ricordare lealmente che , anche se uomo di partito , qui rappresenta il Governo . 
Ebbene il compito del suo Governo negli ultimi mesi doveva essere quello di portare il popolo italiano al voto in un clima di serenità che consentisse di fare scelte meditate per quello che riguarda le amministrazioni di Regioni e città . 
Ma , da quando è cominciata la campagna elettorale , è stato un susseguirsi di atti criminosi : 
i fascisti hanno ucciso due giovani a Milano , c’ è stata una scoperta continua di covi di Brigate rosse e di NAP , un intensificarsi dei sequestri di persona , eccetera . 
Io le parlo dall’ osservatorio di un giornale popolare e le posso dire che la gente comincia a mettere in relazione le due cose , cioè che , quando ci si avvicina ad una competizione elettorale , ci si trova dinanzi ad atti che sono criminosi ed anche abbastanza strani e misteriosi , circa gli scopi e i fini che si propongono . 
Potrei ricordare il ‘ 72 con Feltrinelli , il ‘ 74 con Sossi , eccetera . 
Ecco quello che voglio chiederle : 
come Presidente del Consiglio , lei che idea si è fatta di questo argomento ? 
Le diffidenze dell’ opinione pubblica sono tutte ingiustificate ? 
Aldo Moro - Personalmente posso capire , mettendomi nella logica eversiva , che in un momento decisivo , di votazioni importanti , con rilevanti influssi sulla situazione italiana si possa tentare di adoperare lo strumento della violenza per fini di parte . 
Cioè posso constatare con lei che vi è un accrescersi di questi fenomeni criminosi nel periodo elettorale e che questo potrebbe far pensare che gli autori dei reati si propongono , oltreché talune finalità concrete , anche la finalità di turbare l’ atmosfera della campagna elettorale e quindi di deviare in qualche modo il voto dell’ elettorato . 
Questo posso pensarlo , ma non abbiamo nessuna prova che sia così e , purtroppo , devo dire che questi fatti non avvengono solo in periodo elettorale . 
Questi fatti sono certo un fenomeno assai pesante , assai preoccupante , ma avvengono anche al di fuori del periodo elettorale . 
Quindi immagino che si possa approfittare dell’ occasione da parte di taluno . 
Tuttavia non semplifico – come mi pare che un pochino faccia lei – ritenendo che sia tutta una messa in scena a fini elettorali . 
Magari fosse così . 
Arturo Gismondi - Onorevole Moro , io non ho semplificato . 
Comunque lei stesso ha constatato con me che c’ è un accrescersi dei fenomeni criminosi con i quali probabilmente qualcuno si ripromette di turbare la campagna elettorale , come in effetti è stata turbata , perché questo rende più difficile ai cittadini scegliere quel che bisogna scegliere , cioè dare un giudizio su come sono state amministrate dai diversi partiti le diverse città e le diverse Regioni . 
Perciò non so fino a che punto questo possa essere casuale . 
Lei stesso nella sua risposta dice che c’ è un intensificarsi e quindi che , probabilmente , non siamo dinanzi a fatti puramente casuali . 
Ora io le chiedo : 
lei che come Presidente del Consiglio certamente dispone di maggiori informazioni di quante possiamo averne noi , può dirci qualche cosa di più su quello che c’ è dietro tutto questo “ intensificarsi ” , come lei ha detto , di fatti criminosi ? 
Aldo Moro - Onestamente non ho elementi di giudizio particolari o informazioni da dare ; 
se ne avessi , certamente , come capo di Governo , farei in modo da chiarire ancor meglio la situazione all’ opinione pubblica . 
Posso dire che si registra una maggiore quantità di fatti criminosi . 
Posso supporre che almeno taluni di essi abbiano anche delle finalità politiche ; 
ma al di là di questa supposizione non arrivo . 
Comunque per noi il problema è di combattere queste forme e cerchiamo di farlo con la maggiore energia possibile , pur dovendo registrare le grandi difficoltà che s’ incontrano . 
Giovanni Baldari , “ L’ Umanità ” - Signor Presidente , forse potrei obiettare qualcosa sul senso che mi pare lei abbia voluto dare al suo richiamo circa le frizioni all’ interno del Governo tra PSI e PSDI , ma preferisco ritornare alle prospettive che mi pare siano più interessanti . 
Lei , in perfetta coerenza col suo discorso programmatico alla Camera , ha ribadito anche qui , nell’ introduzione e nelle risposte , l’ apporto costruttivo della politica di centro-sinistra che , come lei dice , risponde alle esigenze del paese e ha affermato anche : 
“ nostro compito è di coinvolgere in essa , oltre al PRI , tutte le componenti socialiste che la particolare sensibilità della società italiana ha generato , rispettando la logica che riceve altresì , come seria e durevole linea di tendenza , di trasporre dal centro alla periferia , dal Parlamento al paese , la politica di centro-sinistra ” . 
Ora , noi siamo perfettamente d’ accordo su questa impostazione . 
Al di là degli auspici e delle speranze , che lei ha espresso , desidererei sapere se giudica possibile la ripresa di questo tipo di centro-sinistra . 
Aldo Moro - Credo – come ho detto – che questa sia la linea di tendenza . 
Anche sulla base dell’ esperienza del mio antico centro-sinistra , non posso dire di ritenere possibile una meccanica e assolutamente generale trasposizione della formula dal centro alla periferia perché questo non fu ottenuto neppure nei momenti di maggior successo e di maggior vigore della politica di centro-sinistra . 
Però allora fu ottenuto , e credo debba essere auspicato anche adesso perché lo credo possibile , che vi sia una linea di tendenza , cioè che il PSI segua in sede periferica la linea della scelta preferenziale dei partiti di centro-sinistra . 
Noi abbiamo sempre rispettato un’ esigenza che era stata fatta presente dal PSI , cioè l’ autonomia delle federazioni locali , autonomia che si esprime anche nelle scelte delle alleanze a livello locale . 
Ma abbiamo sempre ritenuto e riteniamo che su questa libertà , che è incontestabile , possa avere una certa influenza la volontà politica nazionale specie se accompagnata dal successo della politica di centro-sinistra . 
È cosa di cui si parlò allora . 
Se il centro-sinistra è vitale al vertice è più facile trasferirlo alla periferia . 
Se invece il centro-sinistra è una formula della quale si dubita quotidianamente che possa sopravvivere , è più difficile fare questa trasposizione . 
Ad ogni modo questa dovrebbe essere la linea , a mio parere . 
Ed è possibile che questa sia la linea quando sia intesa appunto senza rigidezza assoluta , ma come una seria indicazione di tendenza . 
E così mi auguro che sia . 
Giovanni Baldari - Signor Presidente , anche noi speriamo che sia così . 
In effetti , però , dobbiamo constatare che la linea di tendenza sembra essere prevalentemente diversa ed opposta a quella che sarebbe necessaria . 
Ad ogni modo prendo atto della sua fiducia e della sua speranza nella ricostituzione di un’ intesa organica di centro-sinistra , secondo lo spirito originario che anche lei ha ricordato . 
Luigi Pintor , “ Il Manifesto ” - Onorevole Moro , come mai lei , che è considerato generalmente , anche dalla sinistra tradizionale , come un democratico , uno spirito illuminato , o quasi illuminato , si è mosso nell’ ultimo Congresso democristiano , e si muove tuttora , in perfetta sintonia e armonia con l’ onorevole Fanfani che , invece , è generalmente considerato , nella politica italiana , un personaggio animato da propositi autoritari , da spirito di intolleranza , da tendenze dispotiche ? 
Aldo Moro - Devo dire , per quanto riguarda le posizioni dell’ onorevole Fanfani e mie , che queste posizioni non sono state mai , in realtà , divergenti . 
Ci siamo trovati concordi per molti e molti anni in questa ormai lunga esperienza politica . 
Direi che il tempo nel quale siano stati vicini è di gran lunga più rilevante del tempo nel quale abbiamo avuto delle divergenze . 
Bisogna tener conto naturalmente dei temperamenti delle persone , bisogna tener conto del ruolo delle persone , ma mi pare che un giudizio così drastico di diversità , come ella lo ha enunciato , sia eccessivo . 
Io ritengo invece che l’ onorevole Fanfani abbia propositi assai meno autoritari di quanto ella ha detto . 
Immagino che egli pensi soltanto alla giusta autorità dello Stato , quindi non autoritarismo in senso inammissibile . 
Io credo che si possa trovare , pur nella differenza di temperamenti , una base comune per un’ intesa che è nell’ interesse del partito , della DC : 
questo , forse , sarebbe poco per alcuni , ma è nell’ interesse del paese . 
Infatti , da quando è apparso evidente l’ intento dell’ onorevole Fanfani e mio di procedere d’ intesa nella vita del partito , la situazione si è alleggerita , non soltanto nella DC , ma anche all’ esterno di essa . 
Luigi Pintor - Onorevole Moro , non ho parlato tanto di diversità quanto di sostanziale armonia tra lei e l’ onorevole Fanfani , e lei mi conferma che la sostanza del regime democristiano è una sola , al di là delle differenze di stile . 
Del resto , mi perdoni onorevole Moro , lei è stato Segretario della DC ai tempi del colpo di forza di Tambroni , è stato alla testa del Governo ai tempi del SIFAR e del generale De Lorenzo , ha presieduto tre Governi di centro-sinistra , che hanno liquidato non dico ogni progetto di riforma , ma l’ idea stessa delle riforme , e ora presiede un Governo , insieme all’ onorevole La Malfa , che in pochi mesi ha riversato il peso della crisi economica sugli strati più deboli della società , con 800 mila operai in cassa integrazione , in un paese che pullula di miliardari . 
Ecco perché noi non comprendiamo l’ indulgenza , la tregua sociale di cui lei e il suo Governo continuano a godere a sinistra , e pensiamo che non sia possibile alcun compromesso con nessuna faccia della DC , né quella volitiva dell’ onorevole Fanfani né quella paternalista e sommessa che è la sua , onorevole Moro . 
Aldo Moro - Lei ha fatto una replica che è una domanda , anzi una serie di domande , sulle quali sarebbe difficile rispondere nel breve tempo che mi è dato . 
Rileverò che sono stato il Segretario del partito che ha preparato , in condizioni difficili , la successione al Governo Tambroni , con un Governo di convergenza democratica . 
Non ho niente di che dolermi per quanto riguarda la mia azione in relazione all’ inchiesta sul SIFAR , come del resto dimostrato dalla commissione d’ inchiesta . 
Ho presieduto Governi che hanno garantito il quadro politico , democratico del paese , hanno garantito pluralità di opinioni poi espresse , per esempio , nel referendum , quindi ho contribuito ad arricchire la democrazia italiana e non credo di avere rigettato sulle classi meno abbienti il peso di questa crisi , ma di avere lavorato per evitarla : 
basti ricordare gli accordi sindacali per quanto riguarda la contingenza e la cassa integrazione , per dimostrare che la mia è stata una politica popolare . 
Ma se ella ha un pregiudizio sfavorevole , non sarò certo io a tentare di convincerla . 
Luigi Pintor - Un giudizio sfavorevole , non un pregiudizio . 
Giovanni Trovati , “ La Stampa ” - Nelle sue dichiarazioni programmatiche al Parlamento del 2 dicembre , lei disse che per uscire dalla crisi occorrevano “ scatto di volontà , vigore , fantasia ” . 
Domando : 
il Governo ha dato prova di fantasia almeno per quanto riguarda le riforme sociali ? 
Case se ne vedono poche , la riforma sanitaria rischia di tradursi in un cambiamento di targhe sui portoni dei vari enti , e scendo , in particolare , alla ristrutturazione dei trasporti pubblici per i quali è stato annunciato un piano . 
Lo Stato continua a pagare ogni anno 600 miliardi per il saldo dei passivi delle aziende municipalizzate e 100 miliardi per contributi alle aziende che hanno concessioni . 
Pagare i debiti è prova di buona volontà forse , non di fantasia perché fantasia vorrebbe che con 700 miliardi l’ anno si riuscisse a mettere in moto un finanziamento di migliaia di miliardi per ristrutturare il sistema . 
La domanda è questa : 
non si riesce a realizzare il programma per intralci della burocrazia , come qualcuno dice , oppure per il logoramento di certi uomini di Governo , oppure perché il Governo , preso dalla realtà contingente giorno per giorno , non può dedicarsi ad una realizzazione più ampia e concreta ? 
Aldo Moro - Non c’ è dubbio che il Governo ha il suo lavoro quotidiano , che è enorme , perché si sta in quella stanza e il telefono squilla continuamente , e ogni squillo di telefono porta un grosso problema da risolvere , soprattutto in periodi come questi , quando c’ è da dominare un’ avversa congiuntura , quando vi sono difficoltà nel settore industriale . 
Non vi è dubbio che l’ attività del Governo è anche assorbita da queste cose , però credo di poter dire che noi abbiamo realizzato tutto quello che era il nostro programma , nel senso che lo abbiamo tradotto in leggi e una parte almeno , direi una parte notevole di queste leggi , sono state approvate dal Parlamento . 
Quando si toccano questi temi bisognerebbe andare poi nel dettaglio tecnico , e questo non sono in condizioni di farlo in questo momento , ma voglio dire che , pur preso dalle sue cure quotidiane , il Governo non ha mancato di lanciare lo sguardo verso l’ avvenire . 
Per lanciare lo sguardo verso l’ avvenire bisogna essere in molti , non basta che lo sia soltanto il Governo . 
Bisogna che a guardare verso l’ avvenire siano anche altre forze sociali , in modo che dalla convergenza di vedute si possa concretamente costruire qualche cosa di stabile . 
Giovanni Trovati - Nell’ incontro tra Governo e sindacati di lunedì scorso si è parlato , se le mie informazioni sono esatte , della necessità di un ulteriore flusso di 3 . 
500-4 . 
000 miliardi . 
Dove conta di prenderli lo Stato , quando il fisco è in crisi ed è messo in crisi anche per lo sciopero dei finanziari ? 
Aldo Moro - Mi pare che i 3 . 
500 miliardi sarebbero già impliciti nelle leggi che noi abbiamo approvato , e che anche il Parlamento ha approvato , a patto che esse possano essere veramente applicate , cioè che si superino non voglio dire le lungaggini burocratiche , ma i tempi qualche volta molto lunghi della realizzazione delle leggi . 
Quindi non sarebbero necessari finanziamenti nuovi , ma basterebbe mobilitare effettivamente , e non solo in forma legislativa , quei mezzi finanziari che abbiamo già attribuito alle varie leggi , tra cui in particolare l’ edilizia abitativa , scolastica e universitaria . 
Per quanto riguarda il fisco , se lei crede che abbiamo bisogno in via supplementare di altri 3 . 
000-4 . 
000 miliardi , pone un problema difficile al ministro del Tesoro e al ministro delle Finanze . 
Ad ogni modo , la manovra finanziaria sarà sempre aderente alle necessità del momento , quindi non credo si possa temere che manchi il finanziamento per quello che è giusto e necessario fare . 
Cesare Mantovani , “ Il Secolo d’ Italia ” - Presidente , nell’ imminenza della prima votazione alla Camera sulla legge Reale per l’ ordine pubblico , lei fece una dichiarazione con la quale definì strumentali e di disturbo i voti che il MSI - DN si apprestava a dare alla legge e confermò il significato antifascista della legge stessa che definì espressione della logica della maggioranza . 
Successe poi che i socialisti sabotarono la legge , incrinando quindi la maggioranza , e che i voti del MSI - DN furono determinanti per fare approvare aspetti qualificanti del provvedimento . 
Lei non pose la fiducia per richiamare i socialisti alla logica di maggioranza e non si dimise dopo avere avuto i voti determinanti del MSI - DN . 
Le chiedo : 
questo avvenne per sua scarsa coerenza o perché strada facendo lei si convinse che i voti del MSI - DN , lungi dall’ essere strumentali , di disturbo , erano e sono rispettabilissimi e nell’ occasione provvidenziali ? 
Aldo Moro - Ho espresso semplicemente un giudizio politico , che confermo : 
quei voti erano fuori della logica di Governo e avevano a nostro giudizio un intento di disturbo e di confusione nell’ ambito della maggioranza . 
Che poi su singole disposizioni siano risultati determinanti , è una cosa che mi dispiace , ma quello che è importante è che la legge nel suo insieme , ed è quello che conta , sia stata approvata con il voto di tutti i partiti della maggioranza . 
I socialisti , pur essendosi astenuti su alcuni punti della legge , hanno poi dato un voto complessivo , e questo voto complessivo è un voto di maggioranza che realizza anche la fiducia al Governo . 
Quindi non avevo la necessità di porre la fiducia , visto che la fiducia mi sarebbe stata espressa – e ne ero certo – attraverso la votazione del disegno di legge da parte dei quattro gruppi di maggioranza . 
Cesare Mantovani - Presidente , è noto che lei non è molto assiduo nel seguire i lavori parlamentari . 
Io invece per dovere professionale devo farlo e le posso assicurare – ne fanno fede gli atti parlamentari – che non sono state votazioni su aspetti marginali , quelle nei quali i voti del MSI - DN sono risultati determinanti . 
È vero che i socialisti alla fine , visti inutili i ripetuti tentativi di sabotaggio , hanno aderito alla legge , ma è altrettanto vero che , se non ci fossero stati i voti del MSI - DN , la legge sarebbe rimasta pendolare tra Camera e Senato almeno per qualche mese , se non per qualche anno . 
Alla luce di questo , a me sembra un po’ strano che lei sia costretto a riconoscere qui , Presidente , che un partito fuori dalla logica di Governo abbia reso possibile l’ approvazione di una legge promossa dal Governo e che , invece , un partito che lei continua a mettere nella logica del Governo abbia tentato di sabotare una legge del Governo . 
Aldo Moro - L’ importante è che abbia alla fine votato la legge . 
Cesare Mantovani - Alla fine , dopo che era stato il MSI - DN a portare avanti gli aspetti qualificanti . 
Fausto De Luca , ” Il Giorno ” - Onorevole Moro , voci autorevoli come quella del Governatore della Banca d’ Italia o come quella del Vice Presidente del Consiglio La Malfa hanno richiamato l’ esigenza che , per superare la crisi economica in questo particolare momento , occorre riprendere una politica di programmazione . 
Carli ha detto che bisogna riesaminare criticamente tutta l’ economia italiana . 
Lei è stato Presidente di molti Governi di centro-sinistra , e sarà d’ accordo con me che tutti i tentativi fatti finora per una politica di programmazione sono falliti . 
Come pensa che un nuovo tentativo possa riuscire ? 
Aldo Moro - Credo nella programmazione , ci ho creduto sempre , e l’ ho fatta nel senso che , nel corso delle mie precedenti esperienze di Governo , ho presentato un programma che ha avuto anche una lunga discussione parlamentare ed è stato votato come legge . 
Posso riconoscere che quel primo tentativo forse aveva qualche deficienza , posso anche riconoscere un certo carattere di astrattezza al programma che fu formulato in quel momento . 
Ma non ho mancato mai di sottolineare , di fronte ai molti critici della mia precedente esperienza di centro-sinistra , che una parte notevole dell’ attività parlamentare era stata impegnata proprio per approvare un organico programma , e io sono convinto che se si fosse potuto continuare , anno per anno , aggiornando quel tema e poi rifacendo il nuovo schema per gli anni successivi , lo sviluppo dell’ economia italiana , malgrado tutto , sarebbe risultato meglio guidato . 
Quindi ho ancora adesso questa speranza . 
Anzi , non riesco a vedere una ragione per la quale non debba essere possibile fare una programmazione e , tenendo conto di come sono andate le cose allora , di una programmazione che eviti quelle accuse che furono rivolte al mio primo tentativo di presentare un programma al paese . 
Potrebbe essere , per esempio , approvato non nella forma di legge , cioè con uno strumento sottoposto all’ approvazione del Parlamento , ma in forma più agile di quella di allora , più concreta , per settori . 
È vero – l’ ha detto il Governatore Carli e lo diciamo tutti – che la vita economica va riesaminata completamente . 
Per riesaminarla occorre fare della programmazione . 
Quindi sono convinto che la questione vada riproposta . 
Posso aggiungere , infine , che ho anche fiducia che uno strumento tanto essenziale possa essere positivamente utilizzato . 
Fausto De Luca - A quali nuove condizioni è possibile fare una vera politica di programmazione per affrontare una crisi economica che ha provocato disoccupazione , centinaia di migliaia di operai in cassa integrazione , incertezze di prospettive e caduta degli investimenti ? 
Più che della forma , parlavo del sostegno sociale e politico . 
In particolare , lei pensa che una programmazione sia possibile senza il PSI al Governo ? 
Aldo Moro - Io ho auspicato la presenza del PSI al Governo per molte ragioni , ma anche per questa . 
Ho ritenuto di mantenere i contatti con i sindacati per molte ragioni , ma anche per questa . 
Quindi , mi pare di venire incontro al suo interrogativo , dicendo che vi sono indubbiamente delle condizioni perché una politica di programmazione possa riuscire e tra queste annovero quelle che ho menzionato poco avanti . 
Carlo Rizzacasa , “ Avanti ! 
” - Onorevole Moro , prendo atto delle parole distensive contenute nella sua premessa . 
Tuttavia devo ricordare che il PSI ha indicato la necessità di un ridimensionamento del potere democristiano non per velleità punitive , ma semplicemente perché riteniamo ciò condizione essenziale per creare una situazione in cui sia possibile affrontare e risolvere i grandi problemi del paese . 
Averlo detto ci ha scatenato addosso una serie di accuse , tra l’ altro quella di minare la democrazia e di attentare alla libertà . 
Lei , onorevole Moro , è un uomo dalla ricca esperienza di Governo . 
Appellandomi a questa sua esperienza , le chiedo se le difficoltà per la nostra giovane democrazia e le incertezze dei Governi , in tutti questi anni , non siano derivate dal fatto che la DC di tanto in tanto si sia distaccata dalla realtà del paese ed abbia fatto blocco attorno ai suoi interessi di potere . 
Aldo Moro - Che tutti i partiti debbano essere aderenti alla realtà , compresa la DC , questo è certo e sono pronto a riconoscerlo . 
Francamente non posso approvare l’ impostazione elettorale del PSI che chiede , quasi come strumento per sanare tutti i mali del paese , la diminuzione di forza della DC come se ciò riguardasse soltanto l’ ambito del Governo . 
Non riguarda solo l’ ambito del Governo , ma lo schieramento politico generale quindi anche la posizione della DC nei confronti del PCI . 
Quindi non ho accettato questa impostazione dei socialisti che mi pareva potesse essere espressa meglio , chiedendo maggior forza per il PSI – come del resto chiede – ma non necessariamente a scapito della DC . 
Si poteva immaginare una campagna elettorale di attacco e di avanzata di tutte le forze componenti il Governo , allo scopo di allargare l’ area della coalizione di Governo . 
In questo senso mi sono espresso e l’ ho fatto in termini molto rispettosi , ma anche di non approvazione . 
Io non credo che una DC diminuita porti bene al paese . 
Non lo credo . 
Carlo Rizzacasa - Onorevole Moro , lei è coerente in questa sua visione ecumenica del centro-sinistra e , d’ altra parte , è pienamente in linea con quanto lei ha detto recentemente in un discorso a Torino : 
“ Ho governato e governo in nome della migliore tradizione della DC ” . 
Di questo gliene diamo atto . 
Però non può disconoscere che questo centro-sinistra si è logorato per il nodo centrale intorno al quale si aggroviglia la situazione politica italiana , quello delle riforme , che non è stato possibile attuare perché andavano ad incidere sugli interessi clientelari nel blocco di potere democristiano . 
Aldo Moro - Intanto io ho detto anche un’ altra cosa in quel discorso . 
Ho detto che ho governato nello spirito della congiunzione tra l’ anima laica e l’ anima cattolica del paese per uno sforzo di progresso . 
Quindi , gradirei che fosse integrata la sua citazione perché non si pensi che io abbia parlato solo della tradizione della DC . 
Per il resto , i nostri punti di vista sono diversi . 
Io credo che ci siano delle difficoltà che , di quando in quando , si presentano nel cammino e può darsi che ve ne siano state sul fronte delle riforme . 
Però , non sono sicuro che queste siano tutte da addebitare alla DC e non invece ad una situazione obiettivamente difficile o economicamente difficile . 
Sarei anche più ottimista sulle cose che si sono fatte , perché noi mettiamo via le realizzazioni , come se non si fossero fatte , e diciamo sempre che non abbiamo fatto nessuna riforma . 
Delle riforme si sono fatte , sia nella Legislatura nella quale io fui Presidente del Consiglio sia in tutto il periodo successivo . 
Perché vogliamo dimenticare quello che si è fatto ? 
Lo Statuto dei lavoratori , per esempio , perché dimenticarlo ? 
Cito una realizzazione e potrei dirne tante altre . 
Perché vogliamo dimenticare quel che abbiamo realizzato insieme e dire sempre che tante cose non si sono fatte per colpa della DC ? 
Io sarei più obiettivo . 
Aldo Airoldi , “ La Nazione ” - Signor Presidente , ho l’ impressione che lei rispondendo al collega Pintor , abbia un po’ minimizzato le divergenze , i dissensi che – secondo me – ci sono , in questo momento , fra lei e il Segretario della DC . 
Anche qui ha ribadito che ritiene la formula di centro-sinistra come unica formula possibile , mentre il senatore Fanfani ritiene che il prossimo Governo si debba scegliere fra cinque partiti e non quattro . 
Non ritiene che , chiudendosi nella camicia di Nesso del centro-sinistra , lei finisce con l’ accettare di fatto il “ “ rapporto preferenziale ” e le richieste del PSI ? 
Aldo Moro - Mi pare , in verità , di aver sempre detto chiaramente che la mia visione realistica porta a un Governo di cui sia parte , e parte importante – non ho detto preferenziale – il PSI . 
Si può avere un disegno più largo e operare poi in questo ambito di scelte . 
Per una ragione di realismo e anche per una ragione di lealtà verso il Governo che presiedo , verso l’ impegno che hanno i vari partiti nei miei confronti – che io debbo ricambiare – ho accelerato i tempi ed ho detto che , a mio parere , si porrà il tema del rapporto tra la DC e il PSI e ovviamente anche con gli altri partiti . 
Quindi , mi rendo conto che ci sarà un momento difficile , un passaggio difficile , ma , salva la dialettica democratica che ho detto esplicitamente di voler rispettare , mi pare realisticamente che il problema dei rapporti tra DC e PSI sia difficilmente eludibile . 
Lo dico francamente , onestamente . 
Aldo Airoldi - Capisco la sua valutazione . 
Ma il Segretario della DC ha posto per il nuovo Governo , dopo le elezioni del 15 giugno , delle precise condizioni di carattere programmatico e di carattere esecutivo . 
Lei accetterà queste condizioni nella formazione e anche nella continuazione dell’ attuale Governo ? 
Aldo Moro - Devono essere approfondite tutte queste indicazioni e condizioni che vengono indicate nel momento elettorale . 
Quindi , bisogna che la situazione si sedimenti . 
Sono convinto che un discorso franco , leale e fiducioso con il PSI in modo che capisca l’ importanza che noi attribuiamo alla sua presenza , possa avere un risultato positivo . 
Candiano Falaschi , “ l’ Unità ” - Vorrei innanzitutto rilevare , dinanzi ai telespettatori , che la DC è l’ unico partito che , oltre ad aver avuto in televisione , per “ Tribuna elettorale ” , il suo rappresentante statutario , si avvale anche della partecipazione di un suo secondo rappresentante , nella persona del Presidente del Consiglio . 
Entrando poi nel merito del dibattito , onorevole Moro , voglio riferirmi alla sua partecipazione alla campagna elettorale democristiana . 
Lei propone al paese una strada già percorsa – quella di centro-sinistra – e tutti sappiamo con quali risultati . 
Lei dice che non vi sono alternative se non il vuoto di potere . 
Ma il vuoto c’ è già , lo abbiamo davanti . 
E c’ è anche il disordine , come ricordavano alcuni colleghi e , in particolare , il collega Gismondi di “ Paese sera ” . 
In questo ultimo scorcio della campagna elettorale , lei ha dato una versione della politica del suo partito . 
Le faccio osservare che questa versione risulta assai diversa rispetto a quella del Segretario del suo partito , così come l’ ha illustrata egli stesso , qui , ieri sera . 
Non le sembra che restando legato in questo modo alla vecchia carta del centro-sinistra lei svolge , signor Presidente , un’ oggettiva funzione di copertura rispetto alla politica di chi , ai vertici della DC , si riserva , domani , di scegliere qualsiasi altro tipo di alleanza ? 
Jader Jacobelli , moderatore - Presidente , mi permetta una precisazione . 
Ricordo che il programma dì “ Tribuna elettorale ” è stato approvato all’ unanimità dalla Commissione parlamentare per l’ indirizzo generale e la vigilanza dei servizi radiotelevisivi . 
Candiano Falaschi - Mi sono limitato a fare una constatazione . 
E del resto lo stesso Presidente del Consiglio , lealmente , ha detto che parlava anche come dirigente della DC , pur aggiungendo che lo avrebbe fatto con discrezione . 
Aldo Moro - E credo di averlo fatto con discrezione . 
Candiano Falaschi - Ho soltanto constatato che lei è anche un dirigente della DC . 
Aldo Moro - La sua domanda , Falaschi , si riferisce al tema di ulteriori sviluppi della situazione verso sinistra . 
È notorio che su questo punto noi siamo di un’ idea diversa da quella del PCI . 
Pensiamo cioè che , nel contesto storico italiano , il PSI sia l’ espressione della sinistra democratica , la più avanzata che possa essere utilizzata nell’ ambito di coalizioni di un Governo democratico . 
Invece , pensiamo che i comunisti , per quella che ho chiamato forte contrapposizione ideale e politica tra PCI e DC – e del resto , in altro modo e in altra misura , tra PCI e gli altri partiti della maggioranza – non possano entrare nell’ area di Governo . 
Quindi , non è che riproponga una formula logora , ripropongo quella che a mio avviso è l’ unica formula possibile , l’ unica realizzabile se vi è – e spero che vi sia – buona volontà politica da parte di tutti i partiti della coalizione . 
Questo , naturalmente , non impedisce che il PCI sia , nella dialettica , con le sue proposte , le sue osservazioni e le sue polemiche – tutte vagliate in sede parlamentare e anche nel paese – parte viva di questa democrazia italiana che ho definito difficile . 
Ma al di là di questo credo che non si possa andare . 
Candiano Falaschi - Lei , onorevole Moro , ha posto l’ accento su una questione che si potrebbe definire di galateo , e il galateo ha importanza anche in politica . 
Però c’ è una questione di sostanza sia nei rapporti politici , sia nei programmi , sia nei metodi di Governo . 
Questo è il punto sul quale oggi ruota la situazione politica italiana . 
Il discorso del centro-sinistra è il suo discorso , è legato al suo nome e stupisce , tuttavia , che un uomo della sua esperienza si rifiuti di vedere che cosa è cambiato rispetto a dodici o a quindici anni fa . 
Ella non tiene neppure conto che nel suo stesso partito – come ricordavo prima – c’ è chi parla d’ altro , aspettando di poter domani ricominciare a premere , con l’ aiuto della destra socialdemocratica o di altre forze , in tutt’ altra direzione . 
Il senatore Fanfani , ieri sera , in questa sede , ha parlato del suo Governo come di una zattera . 
È un’ espressione che mi limito a definire singolare . 
Ma , domani , che cosa si vuole caricare su questa zattera ? 
È questo che si chiedono anche gli elettori . 
Aldo Moro - Mi pare di avere già risposto . 
[ Discorso elettorale a Bari sui temi economici ] 
Quando assumemmo la responsabilità del Governo l’ ombra della bancarotta economica del nostro Paese , da molti ritenuta prossima , sembrava sovrastare ogni altro pericolo , e imporre di conseguenza ancora politiche volte esclusivamente a contenere l’ inflazione e a riaggiustare la bilancia dei pagamenti , a qualunque costo . 
Dell’ atto di fiducia nelle capacità di reazione della nostra economia , con cui allora enunciammo una ben diversa strategia , nella quale l’ obiettivo primario era di rimettere in movimento la ripresa dello sviluppo del Paese , siamo oggi tanto più orgogliosi , quanto più possiamo valutare che tale decisione non fu né ovvia né scevra di rischi ; 
essa alla distanza si è però dimostrata corretta e tempestiva . 
In questi sei mesi si è provveduto ad allargare il credito ordinario , ad attivare finanziamenti all’ agricoltura e all’ edilizia , a ridurre il costo del denaro , a rendere più efficienti taluni meccanismi del mercato monetario e finanziario ; 
il Governo ha proposto una serie di disegni di legge per finanziare importanti programmi nel settore dell’ edilizia pubblica e dell’ edilizia agevolata , e in quello dell’ edilizia scolastica ed universitaria , taluni dei quali sono già stati approvati dal Parlamento ; 
è stata ampiamente ricostituita la capacità operativa del sistema del credito agevolato a favore dell’ industria che , con contributi corrispondenti a 3 . 
500 miliardi di finanziamenti , è oggi più abbondante di quanto non lo sia mai stato nel passato ; 
si è provveduto a riattivare il credito per le esportazioni di impianti e di macchinari ; 
si è aggiornato , infine , il sistema di imposizione diretta , sia per risolvere il problema del cumulo dei redditi familiari , sia per aggiornare le aliquote allo slittamento dei valori monetari . 
Non è agevole valutare quale sia l’ impatto sull’ economia di questa complessa attività governativa ; 
esso dipende anche dall’ iter parlamentare dei progetti di legge e dagli emendamenti che il Parlamento dovesse introdurgli , in particolare per quanto riguarda la rapidità e la efficienza , delle procedure , ma , soprattutto , il successo o l’ insuccesso della terapia economica proposta dal Governo è legato alla capacità delle Amministrazioni centrali e periferiche dello Stato e dei governi locali ad agire in una prospettiva di emergenza e di mobilitazione nella convinzione che ogni giorno di ritardo , ogni pratica sospesa , ogni ingiustificato conflitto di competenze scarica su centinaia di migliaia di lavoratori e su migliaia di imprese il costo della inefficienza dell’ apparato pubblico . 
Egoismi corporativi , lentezze colpevoli , acquiescenza all’ abitudine nel dilazionare la soluzione dei problemi , possono ridurre nei prossimi mesi decisivi l’ efficacia delle politiche economiche intraprese : 
il Governo , consapevole dell’ importanza della posta in gioco , porrà tutto il suo impegno per evitare che ciò accada e per applicare anche il rigore della legge contro abusi e pigrizie . 
Esso deve tuttavia avvertire che in molti casi i programmi di opere e di interventi sono bloccati per la puntigliosa difesa di interessi locali , per la contrapposizione a livello professionale di tesi diverse sulla opportunità di scegliere l’ una o l’ altra soluzione tecnica , per l’ invidioso presupposto che ogni innovazione procedurale per accelerare i tempi nasconda una intenzione di abuso e corruzione . 
In ogni caso riteniamo che i provvedimenti già presi abbiano l’ effetto di migliorare per alcune migliaia di miliardi il reddito e la produzione nei prossimi 24 mesi . 
La gravità della crisi in Europa si è tuttavia approfondita ulteriormente nei mesi trascorsi come testimonia il livello della disoccupazione che si è ormai raddoppiato e ha raggiunto la paurosa cifra di 4 milioni di lavoratori . 
I nostri meccanismi di garanzia del posto di lavoro hanno permesso finora , nonostante i pesantissimi tagli alla produzione , di non scaricare la crisi sui disoccupati ; 
ma redistribuire su tutti i lavoratori l’ onere della disoccupazione , attraverso i meccanismi della Cassa integrazione , non è una soluzione soddisfacente e non lo è soprattutto la prospettiva di una economia bloccata per ancora molto tempo incapace di assorbire le nuove leve del lavoro . 
Un’ ulteriore dose di sostegno dell’ economia attraverso provvedimenti di politica economica , appare oggi possibile e necessaria , meno rischiosa che sei mesi fa , dopo i successi ottenuti nel riequilibrio della bilancia dei pagamenti e nella decelerazione delle spinte inflazionistiche ; 
contiamo che anche i Governi delle altre economie europee si associno in una mossa concordata per il rilancio dell’ economia del continente , in maniera da ridurre pericoli che ogni rilancio in un Paese non armonizzato con quello degli altri potrebbe determinare sul fronte della bilancia dei pagamenti . 
Gli esperti calcolano che per riportare a regime la nostra economia nei prossimi due anni sarebbe ancora necessaria una spesa aggiuntiva tra i 1000 ed i 2 . 
000 miliardi per anno e che una porzione almeno di un terzo di tale spesa debba essere rappresentata da esportazioni addizionali . 
Il Governo ha iniziato con le forze sociali un ampio dibattito per dare concretezza a queste prospettive che si prolungherà nelle prossime settimane . 
Senza , infatti , un confronto ed un accordo tra la strategia della politica economica e il comportamento dei sindacati e delle imprese potremmo incorrere ancora una volta in una situazione di stallo e di blocco . 
La spinta sulla domanda prodotta dalle misure pubbliche potrebbe essere infatti vanificata da un aumento dei prezzi e dei salari che spingendoci al margine della concorrenza internazionale , riduca i nostri sbocchi all’ estero e diminuisca in termini reali di reddito e di occupazione aggiuntiva , l’ efficacia delle politiche economiche intraprese . 
Una volta ricostituiti gli organi rappresentativi delle Regioni , dei comuni e delle provincie , dovremmo anche cercare modi nuovi , più agili , di rapporti tra lo Stato e i governi locali : 
dal loro impegno , infatti , dipende se la politica economica potrà tradursi in opere e in posti di lavoro , oppure se gli stanziamenti inutilizzati , magari per anni , si tradurranno nel potenziale pericolo di una torrentizia spesa pubblica nel momento meno opportuno , quando già gli investimenti e le esportazioni saranno rilanciate . 
Il Governo esprime il voto che gli elettori sappiano fare in questo momento le scelte più opportune e che i nuovi amministratori sappiano porsi sollecitamente al lavoro con immaginazione , con tensione morale per trasformare la lotta contro la disoccupazione e la recessione in una nuova occasione di rilancio a livello locale della politica delle riforme e di una crescita più umana , più consapevolmente umanitaria , delle città e delle campagne d’ Italia . 
In questa prospettiva di una politica economica del Governo , che si articola attraverso il contributo dei governi locali per essere più efficace contro le molteplici espressioni che il ristagno assume nelle diverse parti del Paese , prendiamo anche l’ impegno di formulare programmi d’ emergenza per sostenere situazioni , come quelle di Napoli e della Campania , nelle quali la crisi congiunturale si è abbattuta su strutture economiche tradizionalmente fragili , con conseguenze drammatiche . 
Per una ripresa dell’ economia italiana 
Ci si aspetta per la seconda metà dell’ anno il punto di svolta del ciclo . 
Prima negli Stati Uniti , poi in Germania e nelle altre maggiori economie industriali . 
I governi hanno oramai ovunque formulato programmi di espansione i cui effetti dovrebbero assommarsi a quelli prodotti da condizioni di maggior facilità nei mercati monetari e finanziari di tutto il mondo . 
Se è mancata , lo scorso anno , una linea comune tra i maggiori governi del mondo , tale da impedire lo scivolare della crisi petrolifera in una pesante depressione mondiale , ancora oggi le pur corrette decisioni dei singoli Paesi lasciano qualche dubbio per l’ assenza di un coordinamento e di un aiuto internazionale . 
Il fondo della crisi sembra dunque ormai raggiunto e tra pochi mesi la progressiva espansione dei mercati mondiali dovrebbe fornire alla nostra economia nuove prospettive per espandere le sue esportazioni . 
Una condizione essenziale è quella di conservare la competitività dei nostri prodotti sui mercati internazionali . 
Il basso livello di produzione non consentirà quest’ anno miglioramenti della produttività : 
decisivi quindi saranno gli andamenti dei prezzi delle diverse voci dei costi di produzione . 
Le materie prime presentano un andamento recessivo e il problema perciò si concentra sui costi del lavoro . 
A questo proposito , anche osservatori stranieri venuti di recente in Italia fanno riferimento all’ esito delle trattative per i contratti nazionali da rinnovarsi quest’ autunno . 
Poiché la materia della contrattazione sono oramai gli aumenti reali dei salari ad essi deve corrispondere un effettivo aumento di produttività o la possibilità di un’ ulteriore compressione dei profitti . 
Il governo , garante delle condizioni di sviluppo della nostra economia , dovrà puntualmente valutare ed esprimere il suo giudizio sulla compatibilità degli equilibri raggiunti dalle parti sociali con l’ obiettivo di uno sviluppo accelerato che riassorba la disoccupazione e utilizzi a pieno la capacità produttiva del Paese . 
La politica economica non ha cercato di scaricare sulle classi lavoratrici un peso sproporzionato della manovra di aggiustamento . 
Gli istituti di garanzia del posto di lavoro hanno nel complesso funzionato efficacemente ed il numero dei nuovi disoccupati , per effetto della recessione , è ancora oggi , in Italia , una frazione molto modesta della disoccupazione aggiuntiva creatasi nell’ ultimo anno nelle altre economie industriali del continente . 
Serissimo è invece anche da noi il problema delle prospettive di impiego per le nuove leve di lavoro . 
Senza ripresa del ciclo espansivo l’ economia italiana rischia , per almeno due anni , di non assorbire in un lavoro produttivo la maggior parte dei giovani che sono giunti alle soglie dell’ età lavorativa . 
Per questo la responsabilità di tutti , governo , sindacati e imprenditori , è grande . 
Nel nostro Paese non hanno sempre avuto molto successo gli appelli alle parti sociali perché accettassero , in talune circostanze , politiche di prezzi e di salari conformi all’ interesse generale . 
La gravità della crisi , i pericoli di un allungamento della recessione , la responsabilità verso le generazioni più giovani , lo stesso carattere popolare della nostra politica economica ci spingono comunque a rinnovare l’ appello alla moderazione per l’ appuntamento del prossimo autunno . 
Per parte sua , il governo nel rispetto dei vincoli e degli impegni internazionali , sosterrà lo sforzo dei nostri esportatori . 
Ricordo le importanti decisioni prese circa il rimborso dell’ IVA , il finanziamento delle esportazioni di impianti e di macchinari a tassi agevolati , la riduzione del costo del denaro per la produzione destinata all’ esportazione . 
Esamineremo tra qualche tempo l’ opportunità di intensificare questo sforzo , sia con l’ assistenza ad organizzazioni consortili per la promozione delle nostre vendite all’ estero sia con un rafforzamento dei servizi pubblici di informazione e di supporto alla attività degli operatori , sia infine riesaminando in tempo la situazione dei contributi al credito agevolato e all’ ampiezza dei plafonds assicurativi per impedire che , come nel recente passato , si creino temporanei periodi di blocco per la inadeguatezza degli stanziamenti . 
Ricordo con soddisfazione che gli operatori italiani hanno raddoppiato in un anno le loro esportazioni verso i Paesi arabi con un incremento eguagliato solo dal Giappone e largamente superiore a quello di tutti gli altri nostri concorrenti . 
Ma se l’ espansione delle esportazioni è una condizione necessaria , essa tuttavia non basta da sola a riavviare il nostro sviluppo . 
C’ è chi ha calcolato che una ripresa spontanea non si potrebbe verificare prima della seconda metà del 1976 e che essa non sarebbe sufficientemente rapida e vigorosa . 
Vi è il pericolo che il nostro reddito non ritorni al livello massimo , finora raggiunto nel primo semestre dell’ anno scorso , prima della fine dell’ anno prossimo e che vi sia un notevole vuoto rispetto agli investimenti necessari per garantire un normale ritmo di sviluppo della nostra economia . 
Esiste dunque lo spazio economico e finanziario per una politica sia di investimenti nei settori di competenza delle pubbliche amministrazioni , sia di sostegno e di incentivazione degli investimenti produttivi delle imprese . 
Questa vasta azione di rilancio dovrà essere sorvegliata di tempo in tempo perché essa proceda di pari passo con il miglioramento della bilancia dei pagamenti : 
politica degli investimenti e politica delle esportazioni sono infatti in questa fase strettamente interconnesse e complementari . 
Dei numerosi provvedimenti messi a punto per i tre settori prioritari di intervento : 
l’ edilizia , lo sviluppo delle fonti energetiche , il sostegno dell’ agricoltura , molti sono stati trasmessi alle Camere , alcuni sono già approvati dal Parlamento , altri sono in corso di preparazione presso i dicasteri competenti . 
Nuove misure saranno adottate . 
I due disegni di legge sul piano d’ emergenza 1975 e per il piano biennale dell’ edilizia economica e popolare prevedono stanziamenti per il finanziamento globale di opere e per contributi sugli interessi che mobilitano cospicui investimenti . 
Il governo si attende dal Parlamento , dalle Regioni , dai Comuni , dalle amministrazioni statali sforzo coordinato e rapidità di decisioni che permettano di trasformare in una grande mossa di politica congiunturale l’ intervento istituzionale dello Stato nel settore . 
Ci auguriamo non solo una rapida approvazione ma anche che le integrazioni e le correzioni in sede parlamentare ai disegni di legge presentati dal Governo valgano a rafforzare , e non a ridurre , l’ efficacia congiunturale dell’ intervento nella politica della casa . 
Anche negli altri settori l’ intervento congiunturale si salda con la politica strutturale a medio termine . 
La produzione agricola italiana ristagna oramai da sette anni , accrescendo il deficit della bilancia alimentare . 
Gli investimenti e gli interventi pubblici sono stati inadeguati a dare la spinta al rinnovo delle strutture produttive della nostra agricoltura . 
Ai provvedimenti già presi in tema di credito agrario , altri , attualmente allo studio del Ministero dell’ Agricoltura , se ne aggiungeranno in tempi brevi : 
programma zootecnico nazionale in cui inserire organicamente i diversi piani-carne , nuove iniziative per le irrigazioni e le trasformazioni colturali ad esse connesse , riorganizzazione delle strutture e degli interventi sul mercato dell’ AIMA , misure per riorganizzare le aziende agricole in zone di abbandono , aggiornamento degli ordinamenti del credito agrario , più incisiva presenza a livello comunitario per garantire che la politica agricola europea restringa anziché allargare i divari tra le diverse economie agrarie nazionali . 
Senza un maggiore impegno di risorse pubbliche e di credito e senza un salto di qualità nella struttura di interventi per la programmazione e l’ assistenza il ristagno della nostra economia non potrà che approfondirsi . 
Un accurato esame del problema energetico ha confermato la necessità di uno sforzo di ottimizzazione globale del sistema e di conseguenza l’ opportunità di una diversa articolazione delle forme di produzione dell’ energia . 
La eliminazione degli sprechi nel consumo e la migliore scelta delle diverse alternative di produzione comporta di considerare un assetto istituzionale del settore che ne rispetti le caratteristiche di sistema complesso integrato . 
L’ avvio del programma di costruzioni di centrali nucleari costituisce una delle basi del futuro piano energetico globale . 
Dovremmo anche intensificare gli sforzi per dare al Paese una effettiva autonomia energetica . 
Non è sufficiente infatti impostare una politica nucleare , anche di ampio respiro , senza la sicurezza della disponibilità a lungo termine del combustibile . 
Occorre perciò dare impulso , anche nell’ ambito delle collaborazioni internazionali già in atto , alla ricerca e allo sviluppo di centrali veloci autofertilizzanti che possono consentire all’ Italia l’ acquisizione di una effettiva potenzialità industriale facendo nel contempo dell’ industria nucleare uno dei supporti del rinnovamento economico del Paese . 
Abbiamo in questi mesi più volte verificata la correttezza delle ipotesi di politica economica su cui si reggeva il programma d’ emergenza del Governo e siamo consapevoli che esso è sufficiente per far fronte alla grave crisi economica che ha coinvolto la nostra economia . 
Non faremo passi falsi né mosse imprudenti , ma sappiamo anche che in questa congiuntura il partito più prudente è la audacia . 
Non dobbiamo perdere l’ appuntamento con la prossima ripresa dell’ economia mondiale , e non compromettere , per le conseguenze di una lunga stasi degli investimenti , lo sviluppo futuro del nostro Paese , con effetti che potrebbero prolungarsi anche al di là di questo decennio . 
Aldo Moro 
Presidente del Consiglio dei Ministri 
[ Brindisi a re Baldovino ] 
Maestà , 
anzitutto desidero ringraziarla a nome dei miei colleghi e mio personale , per le parole cordiali di benvenuto che ha voluto dedicarci in questa lieta occasione conviviale e per l’ ospitalità cortese offerta dal Governo belga al nostro incontro . 
È un’ ospitalità , quella belga , che ha caratteristiche peculiari che noi altamente apprezziamo . 
Vostra Maestà mi consentirà di affermare che Bruxelles ci è molto cara . 
Essa appartiene anche a noi tutti , come europei e come rappresentanti dei singoli paesi della Comunità . 
È infatti Bruxelles il luogo ove si compie il difficile sforzo diretto a dare all’ Europa la capacità di far fronte , in modo crescente , autonomo ed originale , ad una problematica multiforme . 
È ugualmente significativo che questa riunione segua , sempre a Bruxelles , a poche settimane di distanza , un altro incontro a cui molti di noi hanno partecipato . 
Ciò dimostra la comunanza di intenti tra noi e l’ Alleanza Atlantica . 
Maestà , le parole così incisive e stimolanti che ha voluto dire riguardo ai lavori del Consiglio europeo costituiscono per noi una ulteriore sollecitazione a sciogliere i nodi che ancora esistono , a superare la distanza tra l’ assetto europeo di oggi ed un organico impianto istituzionale . 
Vi sono numerose diversità europee che non vanno considerate come elementi di frattura , ma che possono costituire ragioni di coesione , contributi positivi per una Europa unita chiamata ad utilizzare la potenzialità di ogni sua regione e di ogni suo settore sociale . 
Senza voler dunque naturalmente distruggere quanto di valido è nel nostro patrimonio storico , dobbiamo tendere verso una costruzione che affronti nella sostanza i problemi dell’ Europa , cercando di risolverli in maniera equa e conforme alla realtà economica , sociale e politica . 
Vi è dunque , da una parte , l’ urgenza dei problemi posta in evidenza con tanta efficacia da Vostra Maestà ; 
la loro dimensione , le aspettative dell’ opinione pubblica elementi questi che spingerebbero verso soluzioni immediate . 
Dall’ altra , la comune esperienza che consiglia una gradualità di azione , nella fedeltà agli impegni presi . 
Certo , avremo bisogno di slancio ed immaginazione . 
Il traguardo verso il quale muoviamo , con maggiore o minore disponibilità a seconda delle condizioni peculiari dei nostri paesi , è l’ unione economica e politica della parte occidentale del nostro continente ; 
la configurazione di una identità europea , in forza della quale sia possibile dare un pieno contributo alla cooperazione tra i popoli ed all’ equilibrio internazionale . 
Maestà , è nello spirito dei vincoli sempre più stretti che accomunano i popoli europei , che a nome di tutti i partecipanti a questo Consiglio , levo il calice , formulando i nostri voti più fervidi per l’ avvenire e il benessere del Regno Belga e per la Sua felicità personale . 
[ Al Consiglio europeo ] 
« Questa riunione – ha detto Moro nel discorso d’ apertura – cade in un momento di gravi difficoltà economiche , ma di rinnovate speranze sul futuro del processo di unificazione europea . 
Sul piano economico , l’ ampiezza e la durata della recessione pongono alla maggioranza dei nostri paesi problemi urgenti che richiedono decisioni entro le prossime settimane . 
Sul piano politico , il massiccio voto dell’ elettorato britannico a favore della permanenza nella Comunità crea obiettivamente nuove aspettative nell’ opinione pubblica europea che , a mio giudizio , dovremmo trovare il modo di non deludere » . 
Dopo avere indicato i settori ( questioni istituzionali , negoziati con i Paesi produttori di petrolio e materie prime ) nei quali è auspicabile progredire in via prioritaria , Moro ha detto che « sarebbe illusorio immaginare che i “ Nove ” possano dare un vero contributo alla soluzione di tali problemi ed esprimersi stabilmente come Comunità , se non si saranno rafforzati al loro interno , dandosi una politica energetica comune e fissando le linee di una politica comunitaria delle materie prime » . 
La stessa considerazione , ha aggiunto , vale per l’ affermazione di una posizione comune nel dibattito in corso per la riforma del sistema monetario internazionale : 
senza sostanziali progressi sulla via dell’ integrazione economica e monetaria , la ricerca di tali posizioni comuni sarà non soltanto difficile , ma intrinsecamente aleatoria . 
Moro ha fatto un accenno a parte alla politica agricola comune per affermare che occorrerà sforzarsi seriamente di adeguare tale politica alla situazione economica e sociale dei nove Paesi , eliminando o almeno attenuando gli inconvenienti maggiori verificatisi in questi ultimi tempi . 
L’ ultima osservazione , il presidente del Consiglio italiano l’ ha riservata ancora all’ importanza della recessione : 
che dovrà essere affrontata – ha detto – con misure , complementari tra loro , dei governi e che rende più attuale l’ esigenza di una più articolata politica sociale della Comunità , ampliando i mezzi e le possibilità di utilizzazione del fondo sociale per la riconversione dei lavoratori colpiti dalla crisi economica , con particolare riguardo a quelli provenienti dalle regioni meno sviluppate della Comunità . 
I « Nove » – ha detto infine Moro – non hanno bisogno di fare dichiarazioni solenni , ma di agire concretamente per convincere l’ opinione pubblica europea che il processo di unificazione , rafforzato dall’ esito del referendum britannico , rimane l’ obiettivo politico dei governi dei « Nove » . 
[ Al Consiglio nazionale della Dc ] 
Vi sono momenti d’ inquietudine e d’ incertezza , i quali si riflettono a livello di governo . 
Ne derivano governi minoritari o composti in modo più ristretto che non comporti la maggioranza parlamentare sulla cui base essi sono costruiti . 
Li si accetta , malgrado tutto , in considerazione della insufficiente maturazione delle cose e come punto di passaggio verso un migliore assetto politico . 
Noi siamo in tale situazione dall’ autunno scorso . 
Poiché una diretta collaborazione tra Partito Socialista e Partito Socialdemocratico appariva impossibile e , del resto , tensioni esistevano pure tra Democrazia Cristiana e Partito Socialista , si è fatto ricorso alla piccola coalizione con la partecipazione del Partito Repubblicano e l’ appoggio esterno degli altri due partiti . 
In definitiva , pur non essendovi una base sufficiente per una normale cooperazione , vi era una certa concordia che giustificava almeno questa forma di contatto e l’ assunzione , sia pure con minore impegno , di una comune responsabilità . 
Infatti c’ erano la necessità di provvedere al governo del Paese e la prospettiva di una possibile chiarificazione , per quanto questo sviluppo apparisse difficile . 
È perciò , quello che ho l’ onore di presiedere , un governo propriamente di transizione . 
C’ è da domandarsi , e ci siamo domandati , se la transizione è ora finita , se siamo giunti ad un approdo . 
E ci siamo ancora domandati , se , qualora si riconosca che siamo ancora in un momento di passaggio , vi sia uno strumento più valido per avviare alla normalità . 
La risposta a questi interrogativi è stata sin qui positiva nei confronti del governo . 
Si è ritenuto che siamo ancora in uno stato d’ incertezza e che le elezioni regionali ed amministrative pongono problemi che non siamo allo stato in grado di risolvere . 
Si è constatato che non risultano esaurite la possibilità e la ragione di mantenere tra i partiti di centro-sinistra un collegamento quale quello sperimentato . 
Non si è creduto infatti , doversi apprestare altro strumento per far fronte alla emergenza , fin quando non si compia il definitivo assestamento dopo la grande scossa elettorale . 
Tenuto conto della delicatezza della situazione , si è pensato che è meno difficile conservare quello che c’ è , che non sia creare qualche cosa di nuovo . 
In questo senso , dall’ una e dall’ altra parte , si è rinunziato a prendere l’ iniziativa di una crisi che sarebbe stata carica di incognite . 
Non si può dire che questa sia , per il governo , una situazione agevole . 
Ad essa ci si adatta per senso di responsabilità , con freddo ragionamento , come con freddo ragionamento si sono orientati i partiti . 
Non si pensi dunque ad una pervicace difesa del governo in carica né alla volontà di prolungare , comunque , il mandato ricevuto per dirigerlo . 
In certi momenti ci vuole più coraggio per restare che per lasciare . 
Ci muove dunque soltanto la consapevolezza del rischio incombente di radicalizzazioni e tensioni della vita politica nell’ ipotesi d’ insuccesso nella soluzione della crisi e di conseguenti elezioni politiche anticipate . 
È ragionevole infatti pensare che , in caso di rottura dell’ attuale equilibrio , sarebbe tutt’ altro che agevole , allo stato , giungere ad un’ intesa organica di centro-sinistra , mentre un monocolore non troverebbe appoggi qualificati in Parlamento , per assicurare l’ amministrazione nell’ attesa di tempi migliori . 
Finché rimarranno questa situazione e questa valutazione della situazione , conviene quindi , con molto coraggio , cercare di svolgere un’ iniziativa più incisiva e realizzare un aggiornamento programmatico , qual è suggerito dalla difficile condizione del Paese , specie per quanto riguarda i problemi congiunturali e lo sviluppo economico . 
Non mi soffermerò sull’ analisi dei risultati delle elezioni del 15 giugno , essendo sufficiente un giudizio complessivo . 
Si tratta di un avvenimento importante nella vita italiana . 
È un fatto l’ arretramento , sia pure contenuto , della Democrazia Cristiana . 
È un fatto il successo , sia pure limitato , del Partito Socialista . 
È un fatto , soprattutto , l’ avanzata comunista , particolarmente imponente in alcune zone del Paese . 
Il Partito Comunista si attesta su posizioni non molto lontane da quelle raggiunte dalla Democrazia Cristiana , anche se essa resta il partito di maggioranza relativa . 
Si registra la stanchezza di una parte del nostro elettorato , che si volge verso sinistra . 
Di fronte ad un fatto così importante , non giova rilevare una certa qual mutevolezza dell’ elettorato , che ha costretto , tra le elezioni del ‘ 72 e quelle del ‘ 75 , ad erigere particolari difese rispettivamente sulla destra e sulla sinistra . 
Del resto la Democrazia Cristiana si è difesa in queste elezioni anche sulla destra . 
Cosa certo necessaria , anche se non si può trascurare il fatto che la falla si era aperta sulla sinistra . 
Misurare l’ entità dei due pericoli , per adattare a questa valutazione la tattica elettorale , è estremamente difficile . 
I fatti hanno dimostrato che la Democrazia Cristiana era , in questa contingenza , scoperta di più sulla sinistra . 
C’ è stata dunque una vittoria dell’ opposizione . 
Essendo la Democrazia Cristiana logorata da trent’ anni di esercizio del potere è comprensibile , anche se il movimento è avvenuto senza attenta riflessione , che ci si rivolgesse verso la più potente delle opposizioni . 
Il fenomeno è fisiologico , essendo tipico delle democrazie l’ alternarsi delle forze politiche al potere . 
È tanto fisiologico che esso si compie talora al di là dei meriti e demeriti delle forze in gioco , come un istinto di difesa di fronte al potere esercitato e perciò sempre , in qualche misura , deludente . 
Ma si constata , come dicevo , una certa mancanza di riflessione , nella misura nella quale viene prescelto il Partito Comunista senza riguardo per quei motivi di dubbio e di diffidenza che hanno fin qui fatto da freno all’ espansione dell’ area comunista nello schieramento politico italiano . 
Questo è importante e grave : 
che il riflusso di elettorato verso sinistra non sia avvenuto su posizioni socialiste , benché nella campagna elettorale di questo partito non fosse mancata una coloritura da vera opposizione , ma invece su posizioni comuniste . 
Si è trattato di un voto di protesta , di un voto di ammonimento , pertanto recuperabile ? 
Può darsi che sia così , almeno in una certa misura . 
Ma la recuperabilità ha bisogno di una verifica nelle elezioni amministrative previste nel ‘ 76 , volendo escludere quella consistente in elezioni politiche anticipate . 
È da presumere che , accanto a quello di protesta , vi sia , nel successo comunista , molto voto giovanile . 
I giovani probabilmente non si sono ripartiti nelle forme tradizionali , ma hanno preferito il Partito Comunista . 
In generale si può constatare che il nuovo elettorato comunista non si colloca tutto , ideologicamente , nell’ area comunista . 
La campagna elettorale ha avuto infatti un andamento tranquillizzante ; 
si è venuta configurando una fisionomia del comunismo italiano ben diversificata di fronte a quella propria dell’ esperienza storica del comunismo . 
Soprattutto il voto giovanile ha concorso fortemente a far cadere quella pregiudiziale che in passato ha , se non bloccato , certo rallentato e limitato l’ avanzata comunista , quella pregiudiziale , in forza della quale si considera il Partito Comunista un partito « diverso » . 
I giovani elettori innanzitutto , ma poi anche altri , ideologicamente non comunisti , hanno trascurato od escluso la diversità del Partito Comunista ed hanno votato per il suo programma sfumato , senza che giocassero in nessun modo nel loro giudizio le esperienze storiche del comunismo internazionale . 
È caduta così per molti quella barriera morale e politica , che , pur nello svolgersi della dialettica democratica , per alcuni decenni era stata innalzata . 
La difesa di fronte alla penetrazione comunista è diventata così più difficile , specie con riguardo a strutture di potere usurate dal tempo , benché siano servite ad assicurare lo sviluppo sociale e politico del Paese . 
Ma lo stesso venir meno dell’ efficace differenziazione tra Partito Comunista e partiti democratici non è senza ragione ; 
non è senza una sua logica . 
È la logica , innanzitutto , dell’ abile e pronto proselitismo comunista . 
Ma è anche la logica dello spostamento a sinistra , in linea generale , dell’ asse politico del Paese . 
Certamente anche il Partito Comunista si è adeguato ai moti dell’ opinione pubblica . 
Si può domandare , se non abbiano votato per questo partito , facendo credito all’ oppositore , persone allarmate dalla crisi dell’ ordine democratico e dello stesso ordine pubblico . 
Si può domandare , se non vi siano stati elettori voltisi al Partito Comunista come garante di fronte al turbamento della normale vita delle aziende e dei servizi pubblici . 
Si può domandare come abbia giocato la crisi economica , che è affrontata , certo , in modo diverso da chi ha la responsabilità del potere e da chi invece è all’ opposizione . 
Questi sono altrettanti coefficienti del successo che la abilità del Partito Comunista nell’ entrare in tutte le pieghe della società italiana ha reso più grande . 
Ma il dato più importante è quello cui accennavo dianzi e cioè lo spostamento a sinistra dell’ asse del Paese . 
Esso è in qualche misura il frutto della presenza dei partiti di sinistra , ma è anche un dato obiettivo . 
È in atto infatti quel processo di liberazione che ha nella condizione giovanile e della donna , nella nuova realtà del mondo del lavoro , nella ricchezza della società civile , le manifestazioni più rilevanti ed emblematiche . 
In qualche misura questo è un moto indipendente dal modo di essere delle forze politiche , alle quali tutte , comprese quelle di sinistra , esso pone dei problemi non facili da risolvere . 
Questo è un moto che logora e spazza via molte cose e tra esse la « diversità » del Partito Comunista . 
Esso anima la lotta per i diritti civili e postula una partecipazione veramente nuova alla vita sociale e politica . 
È un fenomeno che può essere anche , per certi aspetti , allarmante , ma è senza dubbio vitale ed ha per sé , in una qualche forma di autocontrollo e di temperamento secondo l’ esperienza , l’ avvenire . 
Io non dico certo che al nostro partito , partito popolare , sia stata o sia estranea la sensibilità per queste cose : 
ma è certo che nell’ incanalare questo movimento siano stati più pronti i partiti di sinistra , ed in particolare quello comunista , che non il nostro . 
Se dunque si tratta di un fatto storico , di un dato di civiltà , che si esprime nelle articolazioni , giovani , donne , operai , sindacati , regioni , autonomie , se è questo che mette in crisi il nostro equilibrio politico ed il nostro partito , come si può pensare che sia un uomo , un uomo solo , a vincere o perdere ? 
Vediamo insieme che cosa non abbiamo capito in tempo , che cosa non abbiamo saputo fare per condurre il movimento innovatore verso sbocchi positivi . 
Le elezioni del 15 giugno spostano obiettivamente verso la sinistra la forza popolare della Democrazia Cristiana , per consentire ad essa di assolvere il suo compito , di rispondere pienamente alla domanda politica della società italiana . 
Rispondere nell’ autonomia ed originalità del movimento cattolico e con le opportune collaborazioni democratiche . 
Conviene toccare a questo punto il tema dei nostri rapporti con le altre forze politiche alla luce dei risultati elettorali . 
Il Movimento Sociale si pone come l’ antitesi puntuale della spinta democratica e popolare di cui dicevo innanzi . 
La sua posizione d’ isolamento dimostra che , pur in presenza di resistenze di non piccola portata , le forze liberatrici della nostra società sono in opera . 
Il Partito Liberale è collocato in una onorevole posizione minoritaria , nella quale esso può dare un contributo importante alla dialettica democratica . 
Restano nel gioco le forze che si sono variamente associate per molti anni nella politica di centro-sinistra . 
Ad esse va la mia riconoscenza per l’ apporto che danno al governo che ho l’ onore di presiedere . 
Il Partito Socialdemocratico , con la presenza autorevolissima del sen. Saragat , è chiamato ad operare come partito di sinistra democratica ; 
in una posizione certo differenziata , ma con una apertura nei confronti dei socialisti , che riproduca le fasi più fiduciose e più ricche di risultato della politica di centro-sinistra . 
Il Partito Repubblicano , che partecipa al governo con qualificato contributo d’ idee ed esemplare lealtà , teso com’ è verso una politica di contenuti , potrà essere prezioso strumento per verificare la rispondenza della nostra azione alle esigenze emergenti dalla società italiana e dalle forze politiche . 
Il Partito Socialista Italia no ha nello schieramento , per forza di tradizione , robustezza ideologica e sensibilità sociale , una posizione dominante , con grandissime possibilità e grandissime responsabilità . 
L’ avvenire del Paese , l’ ordinato sviluppo della nostra comunità nazionale sono legati alle scelte del Partito Socialista . 
Certo , il suo atteggiamento è condizionato a sua volta dalle nostre decisioni , dalla chiarezza e modernità della nostra linea politica . 
Ma ogni nostro disegno sarebbe frustrato , se mancasse la necessaria costruttiva risposta del Partito Socialista . 
Nessuno di noi pensa , e soprattutto dopo un così chiaro responso del Paese , a mettere in discussione la collocazione del Partito Socialista come partito di sinistra . 
Nessuno di noi pensa che esso possa transigere su alcuni contenuti di azione politica , nei quali si esprime il suo legame con le forze lavoratrici . 
Quel che chiediamo è che esso riconosca qual è il giusto punto di equilibrio della situazione italiana e concorra a dare un governo stabile al Paese con piena assunzione di responsabilità . 
Il programma dovrà essere seriamente innovatore . 
È giusto che , soprattutto in questo momento , il Partito Socialista sia indisponibile per le piccole cose . 
Ed è ovvio che il suo peso nella collaborazione debba essere misurato non matematicamente , ma politicamente . 
Si è detto che è finita la politica di centro-sinistra . 
Ed è vero con riguardo ad alcune forme nelle quali essa si è di volta in volta incarnata ed agli impacci che possono averla appesantita . 
Ma non può essere vero , se si abbia riguardo , in presenza di una situazione che rende ancor più stringente la necessità dell’ incontro , alla collaborazione tra cattolici e socialisti , per rendere davvero più ricca e viva la democrazia in Italia . 
Il Partito Comunista esce vincitore da queste elezioni e vede riconfermato il suo ruolo di grande forza popolare . 
Il risultato premia la sua abilità , la sua sensibilità , la sua eccezionale capacità di penetrazione e di persuasione . 
Esso ha fatto dei passi innanzi per avvicinarsi a posizioni di governo ed in ispecie con riguardo all’ analisi della società italiana , al modello di sviluppo economico ed alla politica internazionale . 
Ma resta da vedere in che misura questi punti programmatici possono essere realizzati in una sintesi armoniosa . 
Resta da vedere , al di là della buona volontà delle persone , come possa instaurarsi un vero pluralismo sociale e politico nel quadro della solidarietà internazionale del comunismo e delle esperienze che in esso sono state e sono vissute . 
Vi sono dunque nodi che il Partito Comunista non ha sciolto e che fanno da ostacolo alla collaborazione proposta . 
Ma la contrapposizione ideale e politica , che continua a caratterizzare la Democrazia Cristiana , include un confronto vigoroso ed efficace . 
È comprensibile che , soprattutto in una situazione come quella creatasi con le elezioni e rivelata dalle elezioni , il rapporto tra maggioranza ed opposizione comunista sia costruttivo e pieno di significato , un modo per concorrere dialetticamente alla guida del Paese . 
Ciò vale così al centro come alla periferia . 
L’ invocata autonomia degli Enti locali non toglie che in essi si esprima , in forza delle collaborazioni realizzate , una linea che non è senza riflessi sulla politica nazionale . 
Seri contatti nella elaborazione ed attuazione del programma ed il ruolo svolto sino in fondo dall’ opposizione , sia essa comunista o democratica cristiana , sono tali da valorizzare tutte le componenti nelle regioni e negli Enti locali e da assicurare che in essi si svolga un dialogo democratico nell’ interesse delle popolazioni . 
L’ insegnamento delle elezioni è , globalmente , nel senso del rinnovamento . 
Vanno mutate , si dice , le pratiche di governo e si deve procedere , senza indulgenze , alla moralizzazione della vita pubblica , fondamento della buona amministrazione . 
Ma va cambiato , soprattutto , il Partito , perché sia sensibile alle nuove realtà , alla nuova dimensione dell’ uomo , ai nuovi vincoli sociali . 
Prima che cambiare strutture ed uomini , è l’ animo che bisogna cambiare , perché si disponga ad accogliere il nuovo ed a reagire ad esso in modo sano ed attivo . 
Il risultato elettorale , nel profondo , come dicevo , spinge a sinistra , per gareggiare con il Partito Comunista , ma in superficie tende a dare del partito una immagine retriva , a collocarlo , sotto la pressione delle sinistre vittoriose , sulla destra , dove dovremmo gestire interessi conservatori . 
È un’ apparenza che dobbiamo cancellare , una tentazione che dobbiamo vincere . 
Sconfitti da sinistra non abbiamo cessato , e non dobbiamo cessare , di tutelare , quali essi sono , interessi popolari che ci sono stati affidati . 
La linea di confine che è tracciata , in modo più o meno sensibile , sulla sinistra , differenzia formule di governo della realtà sociale , non la realtà sociale essa stessa che è e resta , per noi come per gli altri , una realtà popolare di cui farsi carico . 
La stessa nostra forza dimostra che noi siamo un partito popolare . 
Questo significa non solo dare una certa risposta alle esigenze popolari , ma anche canalizzare opportunamente la domanda politica e cioè mettere il partito in contatto con il tessuto sociale dove sono i problemi aperti . 
Ciò comporta , tra l’ altro , una estrema attenzione rivolta a tutte le forme associative ed in particolare a quelle sindacali , veramente determinanti nello Stato moderno . 
In questa consapevolezza profonda ed operosa c’ è la linea adatta e sufficientemente omogenea con le altre destinate alla collaborazione . 
Ma la ritrovata natura popolare del partito induce a chiudere nel riserbo della coscienza alcune valutazioni rigorose , alcune posizioni di principio che sono proprie della nostra esperienza in una fase diversa della vita sociale , ma che fanno ostacolo ora alla facilità di contatto con le masse ed alla cooperazione politica . 
Vi sono cose che appunto la moderna coscienza pubblica attribuisce alla sfera privata e rifiuta siano regolate dalla legislazione ed oggetto dell’ intervento dello Stato . 
Prevarranno dunque la duttilità e la tolleranza . 
Ciò non mette in causa l’ ispirazione cristiana del partito , che è un dato di fondo ed in tanti modi può esplicare la sua influenza . 
Del resto se noi dobbiamo essere all’ avanguardia , non lo è , per tanti aspetti , la Chiesa nel suo patrimonio ideale ? 
Questa ispirazione , insieme con la matrice popolare e la pratica globale della libertà , resta uno dei punti qualificanti del partito , anche se s’ impone grande discrezione , quando si passi dalla professione della propria fede alla descrizione delle regole di comportamento che debbono valere per tutti . 
Piacerebbe poter dire che , per avere il passo giusto ed acquistare popolarità , la Democrazia Cristiana sia esonerata dal misurare le compatibilità , tener conto delle conseguenze vicine e lontane , di certi comportamenti , avere insomma quel senso di responsabilità che esclude la demagogia e la facile ricerca del consenso . 
Ma così non è . 
La Democrazia Cristiana non può comportarsi come opposizione e raccogliere , fuori delle regole del responsabile esercizio dell’ azione di governo , tutte le attese che percorrono il corpo sociale . 
A coloro che tendono ad avvicinarsi al potere è necessario dire che è questo un esercizio difficilissimo , che non si può interamente soddisfare , specie nei tempi brevi , l’ inquietudine e la speranza della società e che resta dominante il problema di come contemperare , nel contesto sociale , le libertà di tutti . 
Se la Democrazia Cristiana dev’ essere ricostituita , io mi auguro che essa rinasca libera dall’ arroganza del potere . 
Il che ha significato certo per il modo con il quale essa si presenta al suo esterno , per quel governare democratico e rispettoso al quale viene in maniera crescente richiamata . 
C’ è senza dubbio dell’ esagerazione in questa critica . 
Ma se essa è diventata così generalizzata e penetrante , è segno che qualche nostro atteggiamento offre lo spunto o il pretesto alla polemica corrosiva . 
Vuol dire che in qualche caso il nostro senso dello Stato , il nostro rispetto per la cosa pubblica sono stati meno rigorosi , la nostra imparzialità meno piena , il nostro affidarci all’ autorità bene intesa e soltanto ad essa meno completo di quanto non sarebbe stato desiderabile . 
Valere per il servizio reso , e non per il viluppo dei favori e delle clientele , dev’ essere la nostra ambizione . 
Ed a renderci così liberi , così distaccati nell’ assolvimento del nostro compito , gioveranno libertà e distacco analoghi al nostro interno . 
Che si cessi dal contare per il mucchietto dei voti controllati , è un’ esortazione così comune , che io non desidero soffermarmici più che un momento . 
Ma certo è l’ ora che la Democrazia Cristiana non si affidi per niente alla avvilente pratica del tesseramento di comodo , ma alla impegnata adesione degli uomini , che sia veramente aperta a tutti , e da tutti liberamente vissuta , la milizia del partito . 
In questo quadro le correnti avranno diritto di cittadinanza come base di dibattito e veicolo delle idee e non come strumento di potere . 
Avendo la funzione di raccogliere i consensi intorno alla strategia del partito , esse potranno favorire quella gestione collegiale , che è indispensabile in un organismo della complessità della Democrazia Cristiana e del resto in ogni partito democratico . 
L’ unità della Democrazia Cristiana sarà sempre dunque costruita sulla base del pluralismo e perciò non monolitica , ma multiforme e varia . 
Questa unità non potrebbe essere contraddetta dalla perdita di nessuna delle componenti ed in ispecie di quella , nel presente momento storico , più capace di realizzare il raccordo sia con la viva ed inquieta realtà sociale , sia con le forze la cui collaborazione è richiesta per l’ equilibrio politico del Paese . 
Intendo riferirmi alla componente di sinistra che ha voluto dissociarsi , per una insindacabile valutazione politica , dalla gestione del partito nell’ ambito della Direzione . 
Questa è cosa di tale gravità , che deve indurre alla riflessione e ad un responsabile esame della situazione . 
Probabilmente il discorso sul Congresso è stato deformato dalle circostanze . 
In effetti non vedo dove altrimenti possa compiersi in modo serio il processo critico e di nuova e limpida determinazione degli ideali , dei programmi e dei compiti storici della Democrazia Cristiana . 
Il Congresso rimette in discussione tutto , com’ è appunto necessario che avvenga in questo momento . 
Esso contiene in sé , in forza del grande dibattito , la possibilità di una radicale innovazione negli equilibri e negli assetti del partito . 
Ci viene chiesta , e noi sappiamo quali conseguenze ci siano nel rispondere sì o no , un’ aggiornata linea politica che faccia da base ad una rinnovata collaborazione . 
Non vedo che ciò possa avvenire , con il necessario approfondimento , se non nel Congresso . 
Poiché la posta in gioco è così importante , ogni altro modo di risposta mi sembra inadeguato . 
È ovvio che un Congresso , e soprattutto in queste circostanze , può e deve essere gestito con assoluta obiettività al di fuori di posizioni precostituite . 
Vi sono però i modi per garantirla . 
Desidero esprimere a questo punto il più amichevole rispetto per il Segretario del Partito , la gratitudine per il grande sforzo che egli ha compiuto nel guidare la Democrazia Cristiana in una campagna difficile , la comprensione per gl’ intendimenti costruttivi che lo hanno mosso e lo muovono nel solco della tradizione democratica italiana , la fiducia che egli voglia , come noi , una Democrazia Cristiana popolare , democratica ed antifascista quale strumento corretto di lotta politica nella nuova situazione che si è creata nel Paese . 
A lui , nel ricordo di trent’ anni di battaglie , tante delle quali combattute fianco a fianco , va la mia solidarietà umana prima che politica . 
Cari Amici , 
è più difficile parlare di una sconfitta che di una vittoria ; 
più difficile trarre dalla sconfitta propositi costruttivi . 
Il grande disegno che abbiamo concepito nel 1962 e per il quale una netta maggioranza del popolo italiano si sarebbe ritrovata nel quadro della collaborazione tra cattolici e socialisti con l’ apporto determinante di altre forze democratiche , al fine di porre su salde basi e di arricchire dal di dentro la democrazia italiana , è stato se non vanificato , certo duramente colpito . 
Nel suo moto di assestamento una parte rilevante del popolo italiano non si è fermata da noi , ma è andata ad accrescere la forza del Partito Comunista . 
Ad una Democrazia Cristiana , seriamente impegnata per una cooperazione vigorosa con il Partito Socialista , ad un socialismo collocato , pur senza rinunce alla sua natura di partito di classe , in una posizione responsabile e corrispondente agli equilibri del Paese , ha preferito l’ approdo nel Partito Comunista . 
Ha scelto , piuttosto che la chiarezza delle nostre posizioni , la nebbia di una faticosa rielaborazione programmatica , in parte autentica , in parte tattica , del Partito Comunista . 
Non giova e non è di buon gusto accusare il Paese . 
Dobbiamo dire che non siamo stati capaci di attrarre . 
Abbiamo disegnato , nelle parole e nell’ azione , una immagine che non è sembrata persuasiva . 
Le enormi difficoltà che ci sono nel gestire un Paese , così inquieto e nervoso ( mentre l’ opposizione può sempre indicare , senza pagare uno scotto alla realtà , pregevoli alternative ) , non tolgono il fatto che non siamo riusciti a creare un assetto democratico e stabile . 
Questo spiega l’ autocritica che siamo chiamati a fare e la nostra disponibilità personale a qualsiasi mutamento . 
E spiega anche gli eccessi dell’ auto-critica ed un certo suo tono eccessivo e scomposto . 
È difficile dire , in questa situazione , che cosa accadrà . 
L’ avvenire non è più , in parte , nelle nostre mani . 
Ed è onesto e doveroso indicare le incertezze e le incognite della situazione , senza abbandonarsi al furore , senza puntare ad una rivincita che non sia quella del normale procedere della vita democratica nel suo perenne riesame , senza cedere allo sconforto . 
Non possiamo fare come se nulla fosse avvenuto . 
Qualche cosa è accaduta e peserà su di noi . 
Bisogna guardare avanti però con coraggio e dignità . 
Due momenti della nostra storia sono passati e si apre un capitolo nuovo . 
Pensare che tutto possa essere detto in questo Consiglio Nazionale e , probabilmente , nello stesso Congresso , è un’ illusione . 
Ciò vale per noi stessi e per gli altri che si attendono qualche cosa di decisivo da parte nostra in un istante , nella immediatezza dei fatti . 
Ma ogni semplificazione è un errore . 
Noi risponderemo certo adesso , ma poi giorno per giorno nella vita interna di partito e nella sua proiezione esterna , nei rapporti cioè con la cultura , la realtà sociale e le forze politiche . 
Ma almeno dobbiamo dire che , se è cominciata una terza difficile fase della nostra esperienza , in condizioni interne ed internazionali così diverse da quali erano all’ origine , è tuttavia la vita della Democrazia Cristiana che continua . 
Per quanto difficile sia la situazione , c’ è spazio anche per noi . 
Per quanto mutate siano le circostanze , è sempre valida l’ ispirazione originaria , cristiana e democratica , e seria , importante , ammonitrice la nostra tradizione . 
Questo non è perciò il momento di rivolgerci altrove , ma di guardare in noi stessi . 
È il momento non di indulgere alla indifferenza , ma di accrescere l’ attaccamento per la Democrazia Cristiana . 
Se sapremo innovare senza dilaniarci , se sapremo credere insieme nel passato e nell’ avvenire , se sapremo essere diversi restando eguali , se sapremo essere rispettosi con gli altri ma non meno con noi stessi , se sapremo cogliere dignitosamente ogni opportunità di presenza e di affermazione , avremo un posto importante nella nuova storia d’ Italia . 
Io mi auguro che da questo Consiglio Nazionale , nel rispetto di tutti , esca una indicazione positiva e che , partendo da qui , noi riprendiamo il nostro posto nella vita democratica del Paese . 
[ Per la firma dell’ Atto finale della Conferenza di Helsinki ] 
Signor Presidente , 
mi associo a coloro che hanno espresso la loro riconoscenza al governo finlandese per gli sforzi compiuti e per la generosa , cortese accoglienza riservata ai partecipanti di questa Conferenza . 
Questi sentimenti vorrei estendere al governo elvetico per l’ ospitalità offerta alle nostre delegazioni a Ginevra . 
Il governo italiano saluta con compiacimento la fase conclusiva di questa Conferenza , che per quasi due anni ha riunito le rappresentanze dei vari paesi in un lavoro assiduo , impegnativo , talvolta difficile , sempre guidato dal comune desiderio d’ incontro e dalla comune coscienza delle responsabilità che una impresa di così vasto respiro comporta . 
È la prima volta che 33 paesi europei , insieme a due paesi Nord-americani a noi particolarmente vicini , si trovano accomunati nel proposito di definire le basi della loro unità e , nella misura del possibile , di ampliare l’ area della loro cooperazione in tutti i campi . 
Ci unisce , malgrado tutto , la nostra storia . 
Ci unisce un intento di pace al riparo di ogni minaccia alla sicurezza . 
Ci unisce il bisogno ed il desiderio di cooperazione . 
La consapevolezza di queste ragioni di unità ha aperto la via alla distensione . 
Ma l’ Italia ha sempre avuto la convinzione che occorre dare allo svolgimento , graduale e non sempre piano , della distensione , un contenuto nuovo e più sostanzioso , al di là delle pur necessarie intese tra i Governi , vale a dire , l’ esaltazione degli ideali di libertà e di giustizia , una sempre più efficace tutela dei diritti umani , un arricchimento dei popoli in forza di una migliore conoscenza reciproca , di più liberi contatti , di una sempre più vasta circolazione delle idee e delle informazioni . 
Ecco il tema della Conferenza europea . 
Un’ opera di tanto impegno non può essere , naturalmente , esaurita in tempi brevi . 
Non siamo venuti dunque a questa Conferenza nell’ illusione che essa potesse costituire il punto terminale di tale felice evoluzione ; 
che essa potesse dare una risposta a tutti gli interrogativi ed una soluzione a tutti i problemi . 
Tuttavia la Conferenza di per sé rappresenta un progresso nell’ itinerario della distensione che dianzi si articolava in iniziative ed intese bilaterali . 
Essa ha comportato invece una convocazione multilaterale e paritaria per un’ elaborazione comune , senza distinzione nell’ apporto dei singoli paesi , ché tutti , dai maggiori ai minori , hanno fatto udire la loro voce . 
Il dettato dei documenti sottintende un consenso talvolta travagliato , ma unanime . 
E il principio del consenso rimane , insieme a quello dell’ uguaglianza , una acquisizione permanente , un punto di partenza fondamentale sulla via della distensione . 
Se quello di oggi è un passo importante , lo compiamo con uno spirito realistico , consapevoli del peso che esercitano le differenze ideologiche e le strutture politiche , economiche e sociali . 
Ma , al tempo stesso , siamo confortati dalla constatazione che un desiderio comune di vivere in pace e di arricchire i nostri rapporti ci ha indotti a ricercare felici punti di convergenza . 
Molto lavoro certo resta da fare , ma già vi sono le basi di quelle che potranno essere le future auspicate tappe di questo sviluppo . 
L’ Atto Finale che ci accingiamo a firmare non è dunque un documento notarile che si limiti ad accogliere la realtà di un momento . 
Certo esso prende atto degli assetti territoriali esistenti e delle fondamentali prospettive di cooperazione , ma vuole essere , soprattutto , per quanto ci concerne , un punto di passaggio verso il futuro . 
Abbiamo cercato di riconoscere , ma non di cristallizzare la realtà . 
Abbiamo cercato di inserire la nostra opera in un contesto dinamico , affinché siano lasciate aperte le vie per una evoluzione pacifica , in conformità della libera volontà dei popoli , dei rapporti tra i nostri Stati . 
Consideriamo dunque il risultato oggi acquisito come un passo nella giusta direzione . 
Abbiamo potuto riaffermare un certo numero di princìpi fondamentali della convivenza internazionale , universalmente validi , il cui rispetto e la cui applicazione rigorosa sono le condizioni essenziali perché le relazioni tra i nostri paesi possano svilupparsi armoniosamente e su basi eque e durature . 
Tra essi vorrei ricordare il rispetto dei diritti dell’ uomo e delle libertà fondamentali , inclusa la libertà di pensiero , coscienza , religione e credo , la cooperazione tra gli Stati , la composizione pacifica delle controversie , il non ricorso alla forza e l’ inviolabilità delle frontiere , ferma restando la liceità dei loro mutamenti in conformità al diritto internazionale , con mezzi pacifici e mediante accordi . 
Si tratta poi di impegni per misure concrete , non circoscritti alla nomenclatura della distensione , ma destinati a tradursi , in certo modo , nei fatti . 
Ovviamente , questi impegni sono commisurati alla volontà di ciascuno Stato di assumerli e di rispettarli con piena consapevolezza . 
Benché non dotati di carattere giuridico , essi sono fondati sulla responsabilità politica e morale e devono dunque essere da tutti eseguiti in buona fede e senza riserve . 
È da una siffatta esecuzione che sarà giudicata , anche mediante l’ incontro già previsto per il 1977 , la volontà di ciascun governo di contribuire ad un effettivo miglioramento delle relazioni internazionali . 
Ciò concerne l’ attuazione di misure in materia di sicurezza , ma in maniera molto più ampia ed articolata in quei settori della cooperazione ai quali è stato riconosciuto un particolare rilievo e che riguardano l’ economia , la cultura , le informazioni , i contatti tra le persone e la educazione . 
Lo spirito con il quale aderiamo a questi impegni è lo stesso che ci guiderà nei rapporti con tutti gli altri paesi e , in particolare , con quelli di una regione del mondo che sta particolarmente a cuore all’ Italia per evidenti motivi di vicinanza geografica , di tradizione storica , di affinità culturale e per un’ ampia gamma di interessi comuni : 
il Mediterraneo . 
Con particolare soddisfazione salutiamo il fatto che la Conferenza abbia permesso di affermare gli stretti legami che uniscono la sicurezza e cooperazione in Europa alla sicurezza e cooperazione nel Mediterraneo . 
Abbiamo svolto un ruolo attivo nell’ elaborazione di un documento che riguarda specificamente l’ area di questo mare . 
Sarà pertanto nostro particolare impegno quello di ispirarci , nelle nostre relazioni con gli Stati del Mediterraneo non partecipanti , ai princìpi enunciati dalla CSCE e di incoraggiare lo sviluppo della cooperazione in vari campi . 
È nel contesto , cui ho accennato in precedenza di una prospettiva dinamica e di un arricchimento del tessuto politico e umano dei rapporti intereuropei che nella mia qualità di Presidente in esercizio del Consiglio delle Comunità europee vorrei qui ricordare la dichiarazione che era stata presentata a Helsinki il 3 luglio 1973 da parte del ministro degli affari esteri di Danimarca a nome delle Comunità europee . 
Il Signor Andersen aveva attirato l’ attenzione dei suoi colleghi sul fatto che per certe materie le Comunità avrebbero potuto essere coinvolte nei lavori della Conferenza conformemente alle loro competenze sostanziali e procedurali e che l’ attuazione dei risultati nei negoziati su tali materie sarebbe dipesa dal consenso delle Comunità . 
Queste ultime hanno esaminato le conclusioni della Conferenza sulle materie in questione ed ho l’ onore di informarvi che esse le accettano . 
Di conseguenza firmerò l’ Atto Finale della Conferenza nella mia duplice qualità : 
quale rappresentante dell’ Italia in nome di questo paese , e quale Presidente in esercizio del Consiglio delle Comunità in nome di queste ultime . 
I paesi terzi avranno dunque la garanzia che le conclusioni della Conferenza saranno attuate nei loro confronti da parte delle Comunità nelle materie che si rileveranno successivamente dalle loro competenze . 
Per quanto concerne tali materie , l’ espressione « Stati partecipanti » che figura nell’ Atto Finale sarà considerata applicabile anche alle Comunità europee . 
Per quanto riguarda l’ attuazione delle conclusioni della Conferenza , i punti di vista delle Comunità saranno espressi in conformità con i loro regolamenti interni ogni qualvolta si tratterà di materie che rientrano nell’ ambito delle loro competenze . 
Vorrei qui ribadire che , mediante il costante sforzo in favore del progresso economico e sociale degli Stati membri ed in vista dell’ espansione e del miglioramento delle relazioni economiche e internazionali , le Comunità europee hanno già dato un contributo significativo agli obiettivi della nostra Conferenza . 
Gli Stati membri delle Comunità europee , ricordando il carattere evolutivo delle loro istituzioni , ritengono che i risultati della Conferenza non ostacolano il processo di unificazione europea quale essi intendono liberamente perseguire . 
Tale processo , fattore di pace e di sicurezza , costituisce un contributo positivo allo sviluppo della cooperazione in Europa . 
Gli Stati membri sono decisi a continuare in comune a collaborare con tutti i paesi partecipanti per la realizzazione di tale fine . 
Se la coesione dei nove paesi delle Comunità europee si è dimostrata un utile elemento dialettico già nei lavori stessi della Conferenza , fornendo un apporto costruttivo alla ricerca di punti di incontro con tutti gli altri paesi partecipanti , ciò costituisce di per sé una valida testimonianza dello spirito aperto con cui questi Paesi intendono anche nelle tappe ulteriori del loro processo unitario e nella prosecuzione del dialogo multilaterale , favorire una politica di distensione , di pace e di cooperazione . 
La CSCE ha offerto ai 35 partecipanti un terreno di incontro idoneo a ricevere contenuti più articolati ed approfonditi . 
I documenti da essa espressi e qui solennemente firmati accordano ai governi un credito di fiducia che sarà valorizzato da una esecuzione ad un tempo puntuale e lungimirante e da un intreccio sempre più fitto e vigoroso di relazioni ad ogni livello tra i popoli europei . 
È quindi evidente che la validità del dialogo multilaterale , di cui la Conferenza è un momento basilare anche se non definitivo , sarà misurata soprattutto dalla capacità di corrispondere alle aspettative dei popoli , e , in particolare , alle speranze delle giovani generazioni . 
Nostro comune proposito deve essere dunque quello di non deludere le attese e di rispondere alle sfide della nostra epoca con uno spirito di concretezza , di giustizia , di pace , di comprensione , di lealtà , che faccia sentire i suoi benefici effetti al di là di ogni schieramento . 
La varietà di ispirazione e di esperienza emersa dai nostri lavori non è da considerare come una ragione di divisione , ma come un contributo fecondo che , nella propria maturità storica e nella propria dignità nazionale , gli Stati che hanno partecipato a questa Conferenza possono e devono dare al progresso dell’ umanità . 
[ All’ inaugurazione della Fiera del Levante ] 
La Fiera del Levante costituisce un importante punto di osservazione sullo stato dell’ economia del paese e di quella meridionale in specie . 
Ed è quindi buona occasione per soffermarsi , proprio all’ inizio della ripresa autunnale , sulle cose dell’ economia e le prospettive di sviluppo della nostra società . 
Una messa a punto su questi temi ha sempre accompagnato e non può mancare di accompagnare adesso la grande campionaria barese . 
Vi dedicherò quindi alcune riflessioni . 
Ma innanzitutto è mio dovere rivolgere all’ illustre presidente di questa Fiera il più cordiale saluto ed augurio , espressione della mia personale amicizia e stima . 
Ma vorrei anche dirgli tutte le mie felicitazioni , per lui e per i suoi validi collaboratori , per lo sforzo compiuto ed il successo conseguito . 
Vedremo ed ammireremo . 
Ma sin da questo momento , alla luce dei dati che ci sono stati forniti dal presidente Triggiani , possiamo ritenere che la manifestazione di quest’ anno sia importante e si collochi in modo appropriato nel cammino ascensionale di una Fiera , che non ha temuto di porsi , di tempo in tempo , più alti traguardi . 
Né mancherò di ricordare in questo momento la funzione propulsiva che la Fiera ha assolto e mostra di volere assolvere ancora . 
E non dico solo con riguardo all’ economia , specie meridionale , che si avvantaggia dell’ opera efficace di intermediazione e di cooperazione svolta dalla Fiera . 
Dico anche con riguardo alla elaborazione delle linee di politica economica per il Mezzogiorno che tradizionalmente si è compiuta qui , poggiando sulle strutture della Fiera ed utilizzando la sensibilità e l’ entusiasmo che essa ha saputo creare . 
Il Governo darà perciò il più attento ascolto ai dibattiti che anche quest’ anno si svolgeranno alla Fiera del Levante . 
Il fatto che il Governo si soffermi con tanta attenzione sulla Fiera del Levante , su quel che essa significa e su ciò che in essa si svolge , sta ad indicare dunque anche l’ impegno che esso pone , e che io desidero sottolineare qui , nella sua politica di perequazione economica e sociale in favore del Mezzogiorno . 
A questo autentico problema nazionale , nella cui soluzione è oggi anche coinvolta la Comunità europea , ha da rivolgersi , con caloroso interessamento , il potere democratico . 
E sia detto con chiarezza che nessun potere può considerarsi democratico , se non sia in grado di porre in modo incisivo questo tema di eguaglianza e di giustizia . 
Piace che in questa direzione guardino i sindacati nella loro visione d’ insieme della comunità nazionale . 
Ci si può augurare che essi tengano , nei vari settori nei quali si svolge la loro azione , comportamenti coerenti . 
Vorrei , ancora , rivolgere il più deferente saluto alle eminenti rappresentanze di paesi amici , che hanno voluto onorare , venendo qui , la Fiera e l’ Italia . 
In particolare mi rivolgo alle rappresentanze dell’ area mediterranea , intorno cioè a questo mare inquieto , carico di storia , portatore ed armonizzatore di grandi civiltà . 
Vogliamo nel Mediterraneo la pace e salutiamo ogni segno che essa , malgrado le estreme difficoltà dell’ impresa , si avvicina . 
Ma a tutte le rappresentanze in generale vorrei dire la nostra buona volontà , il nostro impegno ad essere promotori di pace , la scelta preferenziale di questo compito nella nostra politica estera . 
Una pace resa possibile e , per così dire , arricchita da una trama fitta di amichevoli cooperazioni in tutti i campi ed in particolare in quello economico , com’ è dimostrato dal fecondo intreccio di scambi commerciali e culturali nel quale si concreta la Fiera del Levante . 
Quest’ anno non ci è dato , nemmeno in questa lieta occasione , di abbandonare le preoccupazioni per le gravi condizioni dell’ economia mondiale . 
Se dagli Stati Uniti ci giungono le prime informazioni sulla uscita dalla lunga recessione – ma ancora sono contraddittori i giudizi sulla intensità della ripresa – in Europa la recessione continua e l’ espansione non appare vicina . 
Ciascun governo ha contato troppo nei mesi passati sulla spinta che alla sua economia poteva venire dall’ esterno e , nell’ attesa di importare la prosperità dalla ripresa degli altri , non si è posto mano con sufficiente energia e tempestività alle politiche economiche per sostenere i consumi e gli investimenti interni . 
Di conseguenza il numero dei disoccupati della Comunità è ormai prossimo ai 5 milioni , il reddito europeo declinerà quest’ anno del 2 o 3 per cento e le esportazioni , su cui si era tanto contato , saranno notevolmente inferiori a quelle dell’ anno scorso . 
La spinta integrazionale dell’ economia mondiale , che accomuna nella prosperità e nella depressione sempre più strettamente tutte le economie , avrebbe richiesto in tutti i paesi una strategia comune per combattere i pericoli dell’ inflazione prima ed ora della disoccupazione e del ristagno . 
Ma se questo era un obiettivo troppo ambizioso , in un tempo in cui pericolosamente è caduta la tensione verso un nuovo ordine internazionale da parte dei governi e delle forze politiche in molte parti del mondo , almeno sarebbe stata desiderabile una maggiore concertazione ed una simultaneità di decisioni nel quadro comunitario . 
La Comunità europea accentra infatti più della metà dei traffici internazionali mondiali e due terzi di quelli tra paesi industriali . 
Una maggiore stabilità delle economie del continente sarebbe stata decisiva nell’ impedire il tragico avvitamento dell’ economia mondiale che tende oggi a scaricarsi con un pauroso deficit di quasi 40 miliardi di dollari sui paesi in via di sviluppo non produttori di petrolio . 
L’ Italia sente come una occasione mancata questa impossibilità di conciliare i punti di vista nazionali sugli obiettivi della politica economica e la mancanza di una strategia a livello continentale per accelerare i tempi della ripresa . 
Le stesse difficoltà , le contraddizioni , le tensioni del corso politico del nostro paese spingono oggi con rinnovata intensità sia le forze politiche che l’ opinione pubblica italiana ad ancorarsi alla tradizione e alle istituzioni dell’ Europa . 
Fedeli a questa idea avremmo desiderato che le difficoltà di 5 milioni di disoccupati trovassero una più pronta ed efficace risposta in politiche economiche concertate nel quadro della Comunità economica che per sua natura e per sua vocazione non può non essere anche una comunità « sociale » europea . 
In mancanza di questa azione concertata i governi in ordine sparso hanno riconosciuto negli ultimi tempi la necessità di programmi di espansione della domanda interna , per accelerare una ripresa che , esclusivamente agganciata all’ economia americana , sembrava altrimenti allontanarsi nel tempo . 
Il Governo italiano ha tempestivamente avvertito questa necessità . 
Dopo la dura manovra per la stabilizzazione dei prezzi e della bilancia dei pagamenti dell’ estate scorsa , già nel discorso programmatico per l’ insediamento dell’ attuale Governo , si rilevava che l’ obiettivo principale della politica economica doveva essere spostato sulla manovra di rilancio . 
Questa manovra avrebbe dovuto articolarsi in una serie di programmi pubblici nei settori della casa e delle opere pubbliche , dell’ energia , dell’ agricoltura e del sostegno delle esportazioni . 
Scartavamo allora la strada imboccata da altri paesi di un sostegno ai consumi privati attraverso una indiscriminata riduzione delle imposte , sia per i rischi congiunturali che questa scelta comportava , di non produrre cioè i suoi effetti o di produrli in maniera tumultuosa e non controllata , sia perché ci sembrava più rispondente alla necessità e alla domanda del paese riempire il vuoto deflazionistico attraverso una accumulazione di capitali , per dotare il paese di infrastrutture sociali più adeguate . 
In questi 10 mesi , via via che si verificava il successo della manovra di stabilizzazione , il Governo ha proposto al Parlamento una serie di provvedimenti di spesa di ampie dimensioni : 
dalla legge 166 per l’ edilizia sociale , ai qualificati ritocchi delle aliquote fiscali sulle persone fisiche e sulle imprese , alla nuova legge per l’ edilizia scolastica , alla serie di provvedimenti per il sostegno delle esportazioni , ai decreti-legge infine in discussione attualmente alle Camere . 
Nello stesso tempo il Governo ha messo a punto il programma delle nuove centrali elettronucleari e si accinge ad approvare e presentare al Parlamento la legge di rifinanziamento per gli interventi straordinari per il Mezzogiorno . 
Gli stanziamenti messi così a disposizione , per ampiezza di azione e per varietà di mezzi impiegati , sono i più imponenti , anche valutati in termini reali e in relazione alle aumentate dimensioni del reddito nazionale , fino ad oggi presentati al Parlamento italiano . 
Piano adeguato 
Secondo la logica dell’ assetto regionalistico e autonomistico del nostro Stato , per una notevole quota questi stanziamenti verranno spesi attraverso le regioni , i comuni , le province che in forza di tale legislazione anticongiunturale hanno visto fortemente potenziata la disponibilità finanziaria per il perseguimento dei loro fini istituzionali . 
Certo una politica economica non si esaurisce una volta votati gli stanziamenti in Parlamento , ma richiede un complesso di iniziative amministrative , per la individuazione delle concrete opere da finanziare e per l’ appalto dei lavori . 
Vi è sempre il rischio che le molte migliaia di miliardi di stanziamenti vadano , come in altre occasioni , ad accrescere i residui passivi e ad aggravare anzi la condotta della politica economica a ripresa avvenuta . 
Il Governo farà tutto ciò che è nelle sue possibilità per contenere questo rischio ed accelerare l’ attuazione della nuova legislazione di spesa . 
Esso valuterà di tempo in tempo l’ iter amministrativo e tecnico dei progetti di spesa e solleciterà le amministrazioni locali a prendere tempestivamente i provvedimenti di loro competenza . 
La battaglia contro la recessione richiede un lavoro coordinato di amministrazioni , di governi locali , di tecnici e di imprese e sarà perseguita nei prossimi mesi con quello spirito di tensione e di mobilitazione che gli eccezionali pericoli del momento impongono al paese . 
Alcuni osservatori internazionali hanno sollevato il dubbio che le dimensioni del programma anticongiunturale italiano siano eccessivamente ampie e minaccino di ricreare tensioni sul fronte dei prezzi e della bilancia dei pagamenti , anche in relazione alle più caute decisioni prese dai governi degli altri paesi . 
Per parte nostra riteniamo invece questo programma adeguato alle dimensioni assunte dai fenomeni recessivi , tenuto conto dei tempi di spesa , tale da non creare accelerazioni improvvise e conseguenti spinte inflazionistiche . 
Si tratta innanzitutto di affiancare ad una politica di bilancio più espansiva di quella di altri paesi una politica monetaria lievemente più restrittiva che altrove , come è necessario quando la manovra sulla domanda interna debba effettuarsi in una situazione di conti con l’ estero tendenzialmente deficitaria . 
In secondo luogo il programma congiunturale del Governo affianca all’ espansione degli investimenti pubblici una serie di misure per sostenere le nostre esportazioni con l’ estero . 
L’ appropriato equilibrio tra queste due politiche dovrà essere attentamente sorvegliato in futuro per evitare l’ insorgere di tensioni sulla bilancia dei pagamenti . 
Infine un massiccio impulso alla domanda interna , quando opportunamente qualificato sotto il profilo del suo impatto settoriale , non può determinare tensioni inflazionistiche sul lato della domanda . 
La concorrenza internazionale e la sostanziale stabilità del cambio della lira escludono nelle presenti condizioni di domanda depressa la possibilità di successo di operazioni di aggiustamento dei margini di profitto attraverso lo sfruttamento di posizioni monopolistiche delle imprese . 
Il Governo mantiene in ogni caso all’ erta gli strumenti che la legislazione sul controllo dei prezzi gli conferisce . 
Più delicati problemi e rischi più attuali per la stabilità dell’ economia pone invece l’ andamento della dinamica salariale . 
Quando scadono i contratti per milioni di lavoratori , difficilmente il mero gioco della contrattazione tra le parti sociali fornisce un risultato soddisfacente per le sue conseguenze sui livelli di occupazione e sulle possibilità di crescita del paese . 
Il Governo non può davanti a questi grandi rounds contrattuali , rimanere estraneo , poiché il loro risultato tocca piuttosto il livello generale dei prezzi e dei cambi che la distribuzione del prodotto fra profitti e salari . 
L’ autorità monetaria ha in questa situazione aperta l’ opzione di abbandonare la politica di stabilizzazione , vanificando , nello stesso tempo , l’ effetto redistributivo dei contratti , ovvero di stare ferma sui suoi obiettivi , permettendo qualche miglioramento dei salari reali , ma aggravando simultaneamente in misura drammatica i livelli della disoccupazione . 
Un grande rinnovo contrattuale investe l’ intero equilibrio economico del paese e impone un attento dosaggio di comportamenti che difficilmente potrebbe realizzare in una serie a catena di fatti compiuti . 
In questi anni i costi del lavoro italiano hanno largamente recuperato , nonostante la svalutazione della lira , la differenza con i livelli salariali del resto dell’ Europa e in taluni casi ormai il nostro costo del lavoro è il più alto del continente . 
Il sindacato non può certo proporsi in queste condizioni obiettivi ambiziosi come negli anni passati e tanto meno lo può dopo l’ accordo sulla scala mobile che riduce ampiamente il margine per la contrattazione collettiva in sede di rinnovi contrattuali . 
Nel corso del 1976 sarebbe assai dannoso per l’ economia del paese un aumento superiore a quello che si verificherà nei grandi paesi industriali dell’ Europa , tenuto anche conto che da qualche tempo il cambio della lira migliora nei confronti delle monete dei nostri partners comunitari . 
Il limite di aumento del 10 % deciso dal Trade Union Council , comprensivo anche degli aggiustamenti agli aumenti che si verificheranno nel costo della vita , in un paese come l’ Inghilterra indica che anche il più forte movimento sindacale europeo accetta di considerare la stretta interdipendenza fra aumenti salariali e inflazione e sceglie di svolgere responsabilmente il suo ruolo nella politica economica del paese . 
Aumenti inferiori a quelli inglesi sono previsti in tutte le altre economie del Mercato Comune . 
Vi sono quindi limiti per nuovi aumenti salariali . 
Se essi fossero superati , la nostra banca centrale non potrebbe presumibilmente aggiustare , come ha fatto altre volte , l’ offerta di moneta . 
Ne conseguirebbe con immediatezza un rovesciamento delle tendenze attuali del costo del denaro e una nuova restrizione del credito . 
Un comportamento permissivo rischierebbe di riflettersi sui conti con l’ estero e sulle aspettative degli operatori finanziari internazionali con seri rischi per il corso della lira e con la possibilità di rendere vani i sacrifici compiuti fino a qui per bloccare l’ inflazione e stabilizzare la nostra economia . 
Il Governo che , nella sua concezione pluralistica della realtà sociale , auspicherebbe una conclusione rapida e soddisfacente dei nuovi contratti attraverso l’ esercizio dell’ autonomia delle parti , è ancora una volta obbligato a ripetere i suoi moniti . 
Noi ci auguriamo che il senso di responsabilità di chi è investito di un grande potere prevalga e che le piattaforme siano attentamente esaminate sotto il profilo dei loro effetti sull’ andamento dell’ economia del paese piuttosto che sotto quello della necessità che pur apprezziamo nel suo giusto valore , di mantenere la coesione dell’ organizzazione sindacale . 
Per l’ immediato dobbiamo di nuovo e con forza richiamare i pericoli di un’ economia bloccata in cui il ristagno si accompagna all’ inflazione e le misure di sostegno della domanda sono vanificate nei loro effetti reali dall’ andamento dei costi e dei prezzi . 
La responsabilità verso le nuove generazioni sulle quali si è scaricato tutto l’ onere dell’ aggiustamento della nostra economia ci impone di difendere l’ obiettivo dello sviluppo della crescita . 
A poco valgono i sistemi garantistici di difesa del posto del lavoro , se essi si accompagnano ad una insopportabile disoccupazione giovanile . 
Questa responsabilità verso le nuove generazioni ci spinge , almeno per un attimo , oltre i problemi della presente congiuntura . 
Mentre infatti ci uniamo alle preoccupazioni di coloro che vedono nell’ attuale situazione economica il punto di maggiore sofferenza per le categorie sociali più deboli , non ci sentiamo di condividere l’ infondata previsione di una progressiva caduta della forza economica e dell’ espressione politica del nostro tipo di società . 
La vastità della sfida monetaria ed energetica sottolinea invece la possibilità , anche se faticosa e travagliata , e la necessità di trovare nuove risposte alla crescente domanda della società civile . 
Un paese di recente modernizzazione come l’ Italia ha sempre la tentazione di immaginare che soluzioni affrettate , al di fuori delle nostre tradizioni di pluralismo e di libertà , possano facilitare il cammino verso la giustizia e il progresso sociale ; 
ma è vero al contrario che , solo dando una concreta attuazione agli ideali di democrazia su cui si fonda la nostra società , è possibile la ripresa di un meccanismo di sviluppo economico e di crescita sociale . 
Nessuna riforma , nessuno spostamento di uomini e di risorse potrà avvenire senza un rigoroso processo di crescita economica . 
La crescita economica è condizione necessaria per un sereno avvenire dei giovani e premessa indispensabile per il riscatto del Mezzogiorno . 
Favoriremo , perciò , lo sviluppo del sistema , anche se abbiamo preso ancora maggiormente coscienza di dover evitare le conseguenze umane di inutili sradicamenti e le conseguenze ecologiche di inutili deturpazioni . 
Ma per ricostruire questo processo di crescita abbiamo bisogno di un rinnovato contributo di imprenditorialità che deve coinvolgere a fondo tutta la società italiana . 
Per troppo tempo lo spirito pubblico ed anche alcuni momenti della vita politica italiana sono stati intrisi di sentimenti antiproduttivistici che hanno inquinato la vita delle imprese ed hanno cercato di insinuare nella nostra società la falsa convinzione che una economia prospera e capace di garantire a tutti l’ occupazione possa essere costruita senza l’ applicazione delle severe regole di una società industriale e moderna . 
Riconfermiamo la già espressa volontà di garantire al settore privato della nostra economia un adeguato spazio di libertà in cui esso possa esprimere la propria capacità creativa , pur nei limiti di una intransigente politica fiscale e di una maggiore giustizia sociale . 
Il Governo ha il dovere di stabilire e di far rispettare questi limiti ma non giova certo che venga messo puntigliosamente in discussione il quadro di riferimento in cui una economia moderna deve operare . 
In questo ambito riaffermiamo il già asserito impegno di impedire , nonostante la durezza della crisi in corso , una incontrollata espansione del settore pubblico , ben sapendo che la libertà di intrapresa è custodita non solo dal rispetto dell’ imprenditorialità e dalla realizzazione della giustizia sociale , ma anche dall’ equilibrio dei reali rapporti di forza esistenti tra i protagonisti della vita economica . 
Come già avemmo a dire all’ inizio della nostra attività , il Governo farà il possibile per controllare l’ aumento della sfera della pubblica impresa , ben sapendo che questo obiettivo è condizionato alla possibilità delle imprese di risanare rapidamente il proprio conto economico e di riequilibrare la propria struttura finanziaria . 
Ma noi chiediamo agli imprenditori la ripresa del gusto dell’ intraprendere e un nuovo sforzo di capacità creativa , senza i quali la nostra volontà di ricostruzione rimarrà un desiderio astratto . 
La nostra fiducia in un sistema pluralistico di istituzioni economiche non significa che siamo soddisfatti della distribuzione del reddito e del suo impiego , quale risulta dal gioco di una economia di mercato senza controlli e senza integrazioni . 
Riteniamo però che sia possibile favorire una più equa distribuzione della ricchezza e , con essa , modelli di consumo più autentici , senza dover sacrificare quella preziosa distinzione tra potere economico e potere politico e quella dispersione tra una pluralità di soggetti del potere economico su cui si regge la democrazia moderna . 
Ma è questo un discorso che deve ancora essere faticosamente costruito con rigore intellettuale , ma anche con l’ audacia dell’ utopia . 
I nuovi modelli di consumo non nascono infatti dall’ iniziativa tecnocratica dei pianificatori , ma da salti antropologici , da movimenti collettivi , da nuovi rapporti che si stabiliscono tra la cultura e la tensione morale del paese . 
Essi non significano necessariamente un allargamento della sfera del collettivo burocratico ; 
ma , anzi , vi sono segni preziosi – negli ultimi tempi le originali esperienze delle nuove forme di gestione della scuola – che la maturazione delle coscienze e delle sensibilità spinge ad un recupero da parte della società civile di attività che , per le peculiarissime vicende della nostra storia unitaria , le erano state sottratte attraverso una loro gestione accentrata e burocratica . 
Le concrete soluzioni che daremo ai nodi congiunturali e ai nodi strutturali della nostra economia , saranno decisive per lo sviluppo del Mezzogiorno , anche in un futuro non immediato . 
La crisi congiunturale si è abbattuta sul Mezzogiorno non solo attraverso i suoi effetti diretti su strutture produttive più fragili e meno assestate , ma anche attraverso il blocco della migrazione e il ritorno degli emigranti . 
La questione meridionale 
Non vi è alcuna speranza di risolvere la questione meridionale se non riusciremo a stabilizzare il ciclo dell’ intera economia e se non garantiremo , contro le malinconie di chi invoca la crescita zero e sopravvaluta , quasi per un’ infantile fuga dalla realtà , i costi dello sviluppo , le condizioni per la continuazione del processo di accumulazione e di crescita della economia italiana . 
Consapevole del particolare impatto della crisi sul Mezzogiorno , il Governo nei provvedimenti anticongiunturali ha destinato un significativo ammontare di risorse per sostenere l’ intervento straordinario di questo scorcio del 1975 , prima dell’ approvazione della nuova legge sulla Cassa [ del Mezzogiorno ] 
. 
Gli aiuti al Mezzogiorno 
Ma il Mezzogiorno è anche profondamente interessato a ricostituire l’ identità delle istituzioni economiche del nostro sistema . 
La vecchia battaglia meridionalistica contro l’ accentramento burocratico , il protezionismo , la concentrazione industriale , battaglia che accomuna esperienze molto diverse come quelle , tra le altre di Salvemini e di Sturzo , ha ancora oggi una sua attualità . 
Non è infatti possibile rompere il circolo della depressione senza superare la tentazione dell’ area economica protetta . 
Gli aiuti e gli incentivi che il Mezzogiorno richiede si giustificano infatti , temporaneamente , per la disparità di convenienza per le industrie nascenti nel Sud e le industrie già assestate del Nord , ma tali aiuti e tali incentivi sono e debbono rimanere temporanei , perché soltanto creando un sistema industriale vitale ed autopropulsivo il nostro Mezzogiorno può raggiungere il resto dell’ Europa . 
Il Mezzogiorno ha invece tutto da perdere dall’ estensione a macchia d’ olio di un’ azione pubblica diretta ad ossificare la struttura preesistente del paese e a distruggerne la mobilità industriale . 
In particolare la difesa ad oltranza delle imprese marginali del Nord , in un’ area in cui le possibilità di occupazione aumentano automaticamente per l’ espansione della domanda di servizi , anche a parità di dimensione della base industriale , favorisce la concentrazione ed elimina quei processi di dislocazione territoriale di interi settori industriali , di cui , in altre economie , si sono massicciamente avvantaggiate le regioni depresse . 
Nei prossimi mesi il Parlamento sarà chiamato a discutere le proposte del Governo per il rinnovo dei finanziamenti alla Cassa del Mezzogiorno . 
Sarà questa l’ occasione per riscontrare l’ adeguatezza oggi di una struttura istituzionale che ha rappresentato nel mondo , al suo apparire , uno strumento originale e largamente imitato di intervento globale per lo sviluppo di un’ area . 
Certo dovremo ancora una volta correggere la legislazione sugli incentivi industriali per eliminare taluni suoi effetti discriminatori tra i diversi settori e sollecitare così un maggiore sviluppo delle industrie leggere ad elevato impiego di mano d’ opera . 
Dovremo anche ridefinire più rigorosamente i rapporti tra la Cassa e le regioni , limitando strettamente l’ intervento straordinario ai grandi progetti speciali che interessano sistemi complessi nel campo della produzione e dei servizi , che non possono essere realizzati in base alle mere competenze regionali . 
In un sistema giuridico , come il nostro , in cui le competenze si articolano , per materia , a diversi livelli istituzionali , la politica dello sviluppo moltiplica le zone in cui occorre intervenire trovando strumenti a servizio di un’ azione integrata degli organi ed enti titolari di tali competenze . 
E qui la Cassa , adeguatamente rinnovata , può esercitare una funzione essenziale per la realizzazione coordinata e unitaria di interventi complessi , che fanno capo a diverse competenze . 
Noi ci auguriamo che di queste obiettive necessità il dibattito parlamentare tenga conto e che non si ceda alla suggestione di non meditate innovazioni istituzionali , con rischio di disperdere utili esperienze , di interrompere progetti già avviati , di fermare il treno in corsa , quando invece il nostro difficile compito è quello di ripararlo , mentre esso continua la sua marcia . 
Prospettiva politica 
Problemi e programmi di natura economica non s’ intendono , se non inseriti in una prospettiva politica . 
Ma qual è la nostra prospettiva politica , che validità ha questo Governo , che titoli per esistere e per continuare ad esistere ? 
Conviene ritornare un momento alla sua origine , ripercorrere il cammino della sua formazione . 
In realtà esso fu caratterizzato in due modi . 
E cioè innanzitutto in ragione della posizione di equilibrio nella quale esso veniva a trovarsi nello schieramento politico italiano , aggregando democrazia cristiana e partito repubblicano ed assumendo un atteggiamento costruttivo di fronte al partito socialista ed a quello socialdemocratico . 
Un equilibrio che lo rendeva comprensibile ed accettabile , fino a meritare il voto favorevole di tutti i partiti del centro-sinistra . 
In secondo luogo esso era caratterizzato dalla speranza , in condizioni propizie , di una rinnovata intesa per la politica di centro-sinistra . 
Obiettivo questo all’ inizio non escluso , ma guardato da parte socialista con pessimismo . 
Per quanto attiene a quest’ ultimo aspetto , oggi la situazione si è deteriorata e le incertezze per l’ avvenire sono divenute più grandi . 
Esse incidono innegabilmente sul Governo , al quale viene a mancare il respiro che è dato , se non da un’ attuale e compiuta capacità rappresentativa , dall’ esistenza , almeno , di un obiettivo politico perseguito nel tempo stesso nel quale si amministra , tra tante difficoltà , il paese . 
C’ è nebbia dunque sulla prospettiva politica . 
Grave incertezza sulla realizzabilità di un centro-sinistra anche radicalmente rinnovato . 
Grave incertezza circa formule che coinvolgano il partito comunista , a mezza strada tra il Governo e l’ opposizione . 
Tocca alle forze politiche pronunciarsi su un qualche modo di associazione del partito comunista alla maggioranza , in presenza di quelle ragioni di diversità che abbiamo altre volte evocato . 
Tocca a me registrare vive preoccupazioni . 
Nessuno però , sia detto per inciso , può disconoscere , soprattutto oggi , la forza ed il peso del partito comunista nella vita del paese . 
Nessuno può soprattutto oggi , pensare di sottrarsi ad un confronto serio , non superficiale né formale , con la massima forza di opposizione , sul contenuto del programma e sulla intuizione politica . 
Nell’ attuale situazione questo è importante , essenziale , ma anche sufficiente . 
Prima che si pensi ad altro , inattuale e pericoloso , percorriamo fino in fondo questa strada , esploriamo fino in fondo questa possibilità . 
La via di una positiva evoluzione a partire da questo Governo , così come l’ avevamo intravista all’ inizio , appare dunque oggi ostruita di ostacoli . 
Ma se al di là di noi c’ è incertezza e confusione ed il rischio che a diradarle intervenga , presumibilmente con una divaricazione radicale , un grande dibattito , elettorale , possiamo domandarci , se l’ equilibrio , che si esprime in questa formula , non sia ancora accettabile , se il Governo non costituisca una riserva di saggezza e di realismo di fronte ad oscure prospettive politiche , se esso non corrisponda ad un momento in cui il paese , con preoccupazione , ma non senza speranza , s’ interroga su mille cose . 
Avendo così una sua ragion d’ essere , il Governo rappresenta il massimo di qualificata e graduata solidarietà configurabile in questo stadio della legislatura . 
Essa , fin quando non intervengano mutamenti costruttivi o fin quando non si decida di affrontare , il che io non auspico , la prova delle elezioni politiche anticipate , va preservata . 
Certo non si può negare che , in sede di amministrazioni locali , la linea di Governo sia stata largamente ribaltata . 
Il che non può essere motivo di preoccupazione . 
Certo occorre dare slancio al Governo , il che è difficile nelle presenti circostanze . 
Certo occorre un serio e profondo , ma non agevole , aggiornamento programmatico . 
Ma questo non è pur sempre un fatto coesivo che va amministrato con cura e con senso di responsabilità . 
Del resto sin dal suo inizio questo Governo riflette la realtà di un partito socialista che si interroga con serietà circa la sua funzione nella vita nazionale e conseguentemente la sua più appropriata collocazione . 
Nel frattempo il Governo deve esistere , lavorare , impegnarsi , assumere responsabilità . 
Finché sia possibile un tempo di attesa e ci sia domandato questo servizio , noi siamo pronti ad operare serenamente , come se ciascun giorno fosse , indifferentemente , il primo o l’ ultimo dell’ attuazione del nostro mandato . 
Così andiamo assolvendo il compito che ci fu affidato dal Parlamento e sempre nello stesso spirito e nello stesso contesto politico . 
Questo è l’ intento che ci muove in assenza di qualsiasi ambizione . 
Noi siamo infatti , consapevoli della estrema difficoltà della situazione , dell’ asperità delle cose , del groviglio dei problemi . 
Non basta per un Governo avere una sua ragion d’ essere , un suo titolo di legittimità . 
Si può esistere anche in condizioni di obiettiva debolezza e per giunta mentre non c’ è tranquillità ma tempesta . 
Ma bisogna almeno avere una visione costruttiva , coraggio e slancio . 
Perciò cercheremo di evitare errori . 
Suppliremo con la iniziativa alla mancanza di tante cose . 
Agiremo sempre nella consapevolezza dei grandi problemi della nostra epoca . 
Domanderemo appoggio ai partiti che dettero vita a questo Governo e che non l’ hanno , fin qui , contestato . 
Punteremo sul senso di responsabilità dell’ opposizione nel presupposto che essa non voglia la rovina del paese . 
La voce del partito comunista sarà ascoltata ed a questo grande movimento , senza alcuna confusione dei ruoli , sarà indirizzata la nostra voce che darà sempre conto delle obiettive condizioni nelle quali l’ Italia si trova , dei suoi bisogni , dei suoi problemi , dei rischi che corre , delle sue possibilità . 
Ci rivolgiamo alle forze produttive . 
Ci rivolgeremo in modo particolare alle grandi forze sindacali , che sono tanta parte della nostra società , facendo appello alla loro coscienza . 
Una coscienza del pubblico bene che non contraddice all’ interesse di classe . 
Una coscienza che corrisponde alla funzione determinante che esse assolvono , ai compiti di garanzia della libertà e della vita dei lavoratori , al potere di cui sono investite . 
Soprattutto le grandi organizzazioni sono legate , come noi lo siamo , ad una visione d’ insieme . 
Non si tratta semplicisticamente di una tregua salariale o sociale , ma di una partecipazione alle grandi valutazioni ed alle grandi decisioni . 
È vero che bisogni debbono essere soddisfatti , problemi risolti , conquiste civili finalmente realizzate . 
Ma questo impetuoso processo di rinnovamento e di elevazione umana non può essere inteso nei termini di una richiesta che il Governo deve soddisfare , ma , come un esigere sì , ma anche un fare , ciascuna parte creando condizioni propizie per la ricostruzione dell’ economia e lo sviluppo della vita sociale del paese . 
La stessa società civile quindi prospetta esigenze ed offre opportunità . 
Non si tratta , si badi bene , di tornare al punto di partenza , ma di fare un deciso passo avanti , di realizzare una politica d’ innovazione . 
Ma quando il tessuto economico-sociale sia sfilacciato fino alla rottura , il meglio è precluso . 
Per un complesso di ragioni , nel mezzo del nostro processo di sviluppo , siamo stati come retrocessi . 
Si comprende quindi , anche se non si giustifica , che nella vita internazionale vi sia qualche trascuranza per l’ Italia . 
Ma niente è ancora irreparabilmente perduto . 
Una Fiera come questa è anch’ essa un segno di non spenta vitalità . 
Attendiamo altri segni . 
Lavoriamo perché essi ci siano . 
Concentriamo la nostra attenzione sulle cose da fare o da rifare . 
Senza pessimismo , ma anche senza superficialità , compiamo ciascuno e , fino in fondo , il nostro dovere . 
[ Lettera ai sindacati ] 
Roma , 18 settembre 1975 
On. Luciano Lama 
Segretario Generale della C.G.I.L. 
On. Bruno Storti 
Segretario Generale della C.I.S.L. 
Dott. Raffaele Vanni 
Segretario Generale della U.I.L. 
= LORO SEDI = 
Nell’ allegarvi il documento che , a nostro giudizio , potrebbe servire ad aprire gli imminenti incontri con le Confederazioni da voi rappresentate , consentitemi di fare alcune considerazioni . 
Sottolineo innanzitutto la gravità del fenomeno della disoccupazione che , nell’ attuale fase recessiva dell’ economia italiana , ha assunto dimensioni preoccupanti specie tra le nuove generazioni , e nelle zone in cui esso aveva già una sua cronica drammaticità . 
Mi riferisco specialmente al Mezzogiorno . 
Con i noti provvedimenti di urgenza abbiamo cercato di corrispondere alle esigenze espresse dalle forze politiche e sociali . 
Ci proponiamo , attivando la domanda pubblica e concedendo agevolazioni nel campo produttivo , di contribuire ad una rapida ripresa della nostra economia e alla riduzione della disoccupazione . 
I provvedimenti per l’ emergenza non possono tuttavia esaurire la nostra politica economica . 
Già prima dell’ attuale crisi l’ economia italiana procedeva con passo affaticato e sembrava impari a raccogliere la sfida insita nel progresso tecnico e nella richiesta di assorbire , con una sollecita crescita della produttività , le spinte ad una maggiore partecipazione ai frutti dello sviluppo che una società sempre più esigente , anche sotto il profilo dell’ uguaglianza , le poneva . 
Bisognava e bisogna ancora oggi trovare un nuovo spazio per aumentare l’ accumulazione di capitali , in vista di allargare la base produttiva del Paese e di procedere a quella diversificazione e a quella riconversione industriale delle quali si avverte , nei partiti e nella società , tutta l’ urgenza . 
In particolare – e il documento lo mette in evidenza – la quota delle risorse destinate a nuovi investimenti è andata progressivamente diminuendo ed è oggi ben al di sotto di quella di altri Paesi industriali che pur non hanno i nostri problemi di disoccupazione e di ritardato sviluppo di intere regioni . 
Concorre a spiegare questo fenomeno la crescente difficoltà finanziaria dello Stato , degli Enti Locali e delle imprese produttive . 
La debolezza delle strutture finanziarie delle nostre imprese ha impedito , in talune fasi , di assorbire il risparmio delle famiglie , che pure in questi anni è aumentato , con una adeguata domanda di finanziamenti per nuovi investimenti produttivi . 
I dati a nostra disposizione permettono di valutare che anche nel 1975 aumenterà , in Italia , il salario reale nonostante la caduta del reddito e della produttività del lavoro . 
Questa è una evoluzione che non ha raggiunto altrove la punta toccata in Italia . 
Non è in discussione il carattere di per sé positivo di una redistribuzione del reddito , ma negli incontri dovremo anche prendere in considerazione gli effetti che nell’ attuale congiuntura essa produce sulle esportazioni , sugli investimenti e sugli stessi livelli della produzione e dell’ occupazione . 
Il diverso processo di sviluppo , che le confederazioni sindacali hanno ripetutamente sollecitato , comporta che si crei un nuovo tipo di domanda e che si favorisca , con una opportuna mobilità , anche delle risorse umane , un profondo rinnovamento del nostro apparato produttivo . 
Il Governo comprende la necessità di iniziare fin da ora questa complessa e difficile manovra economica . 
Il successo tuttavia di questa politica dipende più dal rilancio degli investimenti , in misura adeguata a riassorbire , lungo linee di nuove specializzazioni , le forze di lavoro attualmente disoccupate , che dalla difesa delle strutture produttive esistenti . 
Dobbiamo dunque concordare con le forze politiche e sociali un programma a medio termine che consenta l’ ampliamento produttivo nel quadro , come ho già ricordato , di una seria politica di riconversione industriale . 
Definire gli obiettivi e reperire le risorse sono due momenti , logicamente legati , dello stesso problema , la cui soluzione sarà profondamente influenzata dai risultati dell’ importante stagione contrattuale in corso . 
Nell’ arco di vita dei nuovi contratti , taluni nodi strutturali della nostra economia dovranno essere affrontati pena il decadimento pieno delle nostre possibilità di sviluppo economico e sociale . 
A fronte delle dimensioni dei problemi concernenti il rilancio degli investimenti , il risanamento della finanza pubblica , l’ equilibrio dei nostri conti con l’ estero ( non nella paralisi ma nella espansione ) , le risorse che l’ auspicata ripresa economica renderà disponibili non saranno certo illimitate . 
La loro destinazione ad una politica di maggiori investimenti nell’ ambito di un programma a medio termine ovvero ad una politica di più alti salari e quindi di ampliamenti dei consumi privati tradizionali , è problema che va esaminato fino in fondo in tutte le sue possibili conseguenze sia dalle forze sociali sia dal Governo . 
Sembra a noi che una politica delle remunerazioni , la quale non tenga nel debito conto la situazione generale dell’ economia e , in particolare , le condizioni della finanza pubblica , dello stato di dissesto di una notevole parte delle imprese produttive , rischi di togliere ogni seria base ad un programma a medio termine e di pregiudicare , nell’ immediato , la ripresa congiunturale . 
La via per il nostro risanamento è troppo ripida ed angusta per consentire il sovrapporsi di strategie unilaterali né da parte delle forze sociali né da parte del Governo . 
Sono profondamente convinto che , oggi come non mai , sia necessario un coordinamento preventivo delle nostre rispettive strategie . 
Non intendiamo chiedere sacrifici in una sola direzione . 
A questo riguardo l’ efficienza e l’ equità del nostro sistema tributario ci lascia ancora notevolmente insoddisfatti . 
Il Governo , attraverso l’ azione del Ministro delle Finanze , ha dato inizio ad una vasta opera di modificazione e ammodernamento delle strutture amministrative e legislative che regolano il nostro sistema fiscale . 
Di questi nostri propositi vogliamo discutere con voi . 
Una più attenta considerazione delle ingiuste differenze nelle remunerazioni , sotto talune delle quali si nascondono veri fenomeni di rendita , è avvertibile nell’ opinione pubblica e tanto più nelle Confederazioni sindacali . 
La riduzione della giungla salariale è un campo in cui si può manifestare in tutta la sua fecondità il metodo del confronto e della collaborazione tra il Governo , come datore di lavoro e regolatore dei conflitti sociali , ed il Sindacato . 
In conclusione , il nostro dialogo , secondo noi , riguarderà il contenuto normativo e remunerativo delle piattaforme sindacali per l’ impiego pubblico e privato e la loro congruenza con le esigenze dell’ occupazione e con le politiche economiche del “ secondo tempo ” intese a ristrutturare il sistema produttivo , a risanare la finanza pubblica e gli equilibri aziendali , a garantire attraverso una maggiore efficienza dello strumento fiscale una più equa distribuzione del reddito . 
Mi auguro che dai nostri incontri possano emergere puntuali e realistiche soluzioni che permettano di arrestare la grave crisi economica e sociale in atto nel nostro Paese . 
Gioverà a questo fine , una adeguata preparazione del metodo di lavoro da adottare . 
La mia preoccupazione è illuminata da una grande fiducia nella occasione che abbiamo davanti a noi di rendere testimonianza al Paese che non sono esaurite le risorse di coraggio e di sacrificio quando siano proposti comuni obiettivi di giustizia e di progresso civile . 
[ Le Forze Armate e la Resistenza ] 
Ufficiali , Sottufficiali , Avieri , 
celebriamo oggi solennemente l’ anniversario della costituzione dell’ Unità aerea , che partecipò alla guerra di liberazione . 
L’ Aeronautica militare italiana iniziava così , con un chiaro segno politico , una nuova fase della sua vita gloriosa a servizio del Paese . 
Sono nel nostro ricordo e nel nostro cuore le gesta dei nostri Aviatori , il loro coraggio , il loro impegno , la loro dedizione , il loro sprezzo del pericolo , fino , se necessario , al sacrificio supremo . 
C’ inchiniamo commossi dinanzi ai caduti . 
Rendiamo omaggio ai mutilati ed ai decorati al valore . 
Esprimiamo l’ orgoglio d’ italiani per le nostre Forze Armate , pronte e fedeli a difesa della Patria . 
Innanzitutto è doveroso inquadrare questo momento nella continuità della storia dell’ Aeronautica militare italiana . 
Fatta di oscuro servizio e di esaltante eroismo , essa ha visto i nostri aviatori sempre pronti alla chiamata della Patria . 
Ci volgiamo perciò con profondo rispetto a tutti i soldati che obbedirono . 
Ma la virtù dell’ obbedienza , la virtù del servizio non impediscono di qualificare quelle scelte politiche che riconducevano l’ Italia alle sue tradizioni e la inserivano in un mondo di libertà e di giustizia . 
Non impediscono di sottolineare questo anniversario che si riferisce ad una guerra di liberazione . 
Una guerra giusta , una guerra per il nostro riscatto . 
Se Forze Armate e popolo sono , come sono certamente , fortemente compenetrati , ciò è particolarmente vero in questa contingenza . 
La rinata Aeronautica militare , con intatto spirito di disciplina , ma con una nuova , profonda comprensione , si univa al popolo italiano in una guerra , appunto , popolare . 
Essa veniva combattuta da partigiani , lavoratori e intellettuali , solleciti dell’ onore nazionale , consapevoli del destino del Paese , vibranti degli ideali di libertà e di giustizia , desiderosi di dare all’ Italia il suo vero volto . 
A questa guerra , non dichiarata , ma senz’ altro combattuta per autentica vocazione , a questa milizia non di costrizione , ma di spontaneità si unirono , senza esitazione e consapevolmente , i soldati , i marinai e gli aviatori italiani . 
Con questa guerra si compie il nostro risorgimento . 
Con questa guerra comincia la nuova storia d’ Italia e si delinea il fondamento ideale delle nostre istituzioni . 
Veramente la libertà di cui godiamo e la giustizia che andiamo realizzando sono state strappate con il sangue del popolo in armi e dei suoi soldati , dei suoi marinai , dei suoi avieri . 
Senza la partecipazione delle Forze Armate l’ impresa della liberazione sarebbe stata politicamente in qualche modo incompiuta . 
Ma d’ altro canto senza il popolo in armi , senza la spontanea ed eroica decisione delle masse sarebbe mancato , per così dire , quel plebiscito che poneva le basi della democrazia italiana e la presidiava con la forza contro il nemico . 
Tutti voi , aviatori , protagonisti di queste gesta , siete stati veramente , in senso pieno , cittadini e soldati ed avete concorso , con la vostra dedizione , a dischiudere un’ epoca nuova della storia d’ Italia . 
Con questa origine esaltante e splendida ora si tratta di continuare , in una società profondamente rinnovata , ma che può e deve rinnovarsi ancora . 
Nuovi diritti per l’ uomo e il cittadino ( ed ogni soldato è un cittadino ) vengono scoperti e conquistati ogni giorno , mentre si va realizzando sempre più l’ Italia moderna e civile nel contesto di nazioni libere e pacifiche . 
Ma per ogni diritto che emerge , nel processo di profondo riordinamento e di liberazione della società umana , un nuovo dovere si profila che renda possibile il diritto e contrasti le tendenze dissolvitrici con una intensa solidarietà nazionale . 
Ed i doveri sono particolarmente imperiosi nei momenti oscuri , nei momenti di svolta che non mancano d’ insidiare i grandi processi di sviluppo della vita democratica . 
Se la guerra è finita , la nostra battaglia politica non è finita . 
Procediamo non senza fatica , ma con fermo impegno per vie illuminate dagli ideali della resistenza . 
Dobbiamo presidiare la libertà . 
Dobbiamo realizzare la giustizia con l’ adempimento di tutti i doveri e l’ esercizio di tutti i diritti . 
Voi , Aviatori , pronti oggi come ieri , difendete i confini e la libertà della Patria nel quadro delle Alleanze che l’ Italia si è dato per la sua sicurezza e la sua pace . 
Voi solcate il cielo , oggi come ieri , per la vostra coraggiosa missione di vigilanza . 
Questo è il vostro primo ed importante compito , del cui assolvimento siamo certi e per il quale ci sentiamo sicuri . 
Ma un altro voi ne avete , ed esemplare , insieme con il popolo tutto del quale siete parte . 
Ed è il dovere di tutelare le libere istituzioni ed il modo di essere , civile e solidale , del popolo italiano . 
I soldati saranno i primi , con esemplare compostezza e dignità , su questa frontiera civile come lo sono sulla frontiera militare . 
Questo processo di sviluppo , che vuol dire ricchezza , giustizia , libertà , forza dello spirito e cioè l’ insieme della nostra civiltà , misura la grandezza del Paese . 
Non abbiamo obiettivo di conquista che non sia questa pacifica e civile . 
La nostra grandezza è qui e voi ne siete , in ogni senso , garanti . 
Viva l’ Italia . 
[ A colloquio con il primo ministro greco Karamanlis ] 
I colloqui 
Durante i colloqui , Moro ha confermato che il governo italiano , da sempre favorevole all’ accoglimento della richiesta greca , darà ogni suo contributo per accelerare le procedure e ciò anche in relazione alle responsabilità conseguenti alla presidenza di turno della CEE . 
Il Presidente del Consiglio ha espresso vivo apprezzamento per le dichiarazioni di Karamanlis nei confronti della unità europea e ha detto che l’ Italia contribuirà a dare il maggiore impulso possibile al coordinamento delle politiche unitarie mettendo poi in rilievo come la presenza della Grecia nella Comunità potrà costituire un nuovo positivo elemento per una più adeguata dimensione mediterranea della Comunità stessa . 
Il brindisi 
Signor Primo Ministro , con vero piacere Le dò il caloroso benvenuto del Governo italiano in occasione della Sua gradita visita ufficiale a Roma . 
Mi indirizzo a Lei come al degno rappresentante di un grande popolo che , nella sua salda fede nella libertà , ha saputo riprendere , dopo un periodo difficile ed oscuro , il suo posto di rilievo tra i paesi democratici , nell’ ambito di quella civiltà al cui formarsi la Grecia ha dato un così grande contributo . 
Desidero dirLe , Signor Primo Ministro , la nostra ammirazione per Lei e per tutti coloro che hanno lottato per riportare la Grecia alle sue grandi tradizioni . 
L’ Italia ha partecipato profondamente alle sofferenze del popolo greco ed ha condiviso le sue speranze . 
È doveroso sottolineare in questo momento l’ amicizia e solidarietà esistenti fra noi e l’ infittirsi dei rapporti tra Grecia e Italia in ogni campo . 
È nostro proposito continuare su questa strada . 
È nostra comune volontà portare avanti una sempre più intensa collaborazione . 
La domanda di adesione della Grecia alla Comunità europea , che l’ Italia appoggia calorosamente , tende ad avvicinare ancor più i nostri popoli . 
Ce ne compiacciamo . 
Ci muoviamo così nel senso della storia , avendo obiettivi non solo di organica cooperazione economica , ma anche di unità politica . 
Il nostro incontro a Roma avviene , peraltro , in circostanze che non giustificano una visione ottimistica della congiuntura politica nella regione in cui viviamo . 
Il Mediterraneo , che è sempre stato un valido tramite per valori di civiltà e di unione tra i popoli , è purtroppo turbato dall’ esistenza di conflitti che non possono non destare la nostra preoccupata attenzione . 
Se la questione medio orientale sembra lentamente avviarsi , grazie anche alle recenti intese di disimpegno sulla linea del Sinai , verso la ripresa di un dialogo , sia pure difficile ed indiretta , tra le parti in causa , un’ altra zona nevralgica del Mediterraneo orientale purtroppo presenta aspetti che suscitano vive inquietudini . 
Alludo , Signor Primo Ministro , alla perdurante crisi di Cipro ed alle sue ripercussioni sulle relazioni tra il suo Paese e la Turchia , anch’ essa a noi legata da tanti vincoli . 
Vostra Eccellenza non ignora che l’ Italia , nella sua veste di Presidente di turno della Comunità europea , si è fatta interprete dell’ interesse della Comunità stessa ad una soluzione pacifica e giusta del problema , esprimendo a tutte le parti in causa la disponibilità dei Nove a recare ogni possibile contributo per il futuro assetto cipriota . 
Il Governo italiano confida , a tale proposito , che qualche positivo sviluppo possa essere registrato . 
Il processo , sia pure lento e faticoso , della distensione non dovrebbe restare senza riscontro in questo importante settore . 
Signor Primo Ministro , nell’ auspicio che Grecia e Italia , già vicine in tanti campi , siano promotrici e partecipi di ogni iniziativa idonea a stabilire un clima di pace , di comprensione e di costruttiva interdipendenza tra i Paesi del Mediterraneo , levo il calice alla prosperità dell’ amico ed alleato popolo ellenico ed alla sua personale felicità . 
[ Dichiarazioni per la radiotelevisione greca ] 
L’ Italia accoglie con sentimenti particolarmente cordiali e amichevoli il Primo Ministro greco in visita ufficiale a Roma . 
Si offre così l’ occasione per esprimere al Primo Ministro e , attraverso Lui , a tutti coloro che hanno lottato e sofferto per ridare alla Grecia la libertà , quella solidarietà che non è mai mancata da parte italiana negli anni oscuri della dittatura . 
Vorrei sottolineare oggi innanzitutto il clima di rinnovata amicizia e di costruttiva intesa tra Grecia e Italia ed il rinvigorirsi di un fitto tessuto di rapporti tra i nostri due Paesi ; 
giustificato esso dai peculiari e secolari vincoli storici , ma proiettato anche verso il futuro attraverso una serie di stimolanti prospettive concrete . 
È nostro fermo proposito portare avanti in ogni settore e nelle varie sedi una proficua ed intensa collaborazione con la Grecia democratica . 
La domanda di adesione alla Comunità Europea che la Grecia ha presentato a Bruxelles , ha già avuto da parte nostra un primo e convinto appoggio . 
Posso dire che continueremo a guardare alla candidatura greca con tutta la simpatia e l’ apertura che essa merita , pronti a svolgere in sede comunitaria quel ruolo di coordinamento e di stimolo che il turno attuale di presidenza ci attribuisce . 
La visita a Roma del signor Karamanlis si svolge in un momento che giustifica , sul piano dei rapporti internazionali , un’ alternanza di inquietudini e di speranze . 
Mentre le prospettive aperte dalla Conferenza di Helsinki ed il clima generale in cui si è svolto quello storico incontro , sembrano legittimare aspettative di maggiore sicurezza e fiducia nei rapporti internazionali , permangono settori in cui le contrapposizioni rinfocolano pericolose tensioni . 
La nostra attenzione si volge al Mediterraneo , turbato da conflitti che suscitano vive inquietudini . 
Così è per il Medio Oriente . 
Così in un settore particolarmente vicino a noi e che trova la Grecia impegnata direttamente nella ricerca di una soluzione adatta a ricreare condizione di normalità e di pacifico sviluppo . 
L’ Italia ha sempre seguito le vicende di Cipro con la partecipazione e l’ apprensione che la vicinanza geografica e i nostri tradizionali rapporti di amicizia e di collaborazione con le parti in causa giustificano e rendono doverose , dando ogni possibile apporto alla ricerca di una soluzione di pace , sul piano bilaterale e nelle istanze multilaterali . 
Il Governo italiano confida che si apra un dialogo costruttivo tra le parti , dal quale soltanto possono scaturire soluzioni soddisfacenti . 
Questa visita è dunque obiettivamente importante . 
Ho detto della forza dei sentimenti che uniscono i due Paesi . 
Su questa base di una significativa affinità politica può essere fatto un buon lavoro bilaterale come multilaterale . 
Grecia e Italia dovranno essere assai più vicine che non siano state in passato . 
È possibile e necessario . 
È questo il fervido auspicio che formulo in occasione del nostro felice incontro . 
[ L’ intesa raggiunta con la Jugoslavia sulla questione di Trieste ] 
Signor Presidente , onorevoli deputati , il Governo che ho l’ onore di presiedere ha ritenuto di dover condurre fino in fondo il sondaggio , già precedentemente iniziato , circa la possibilità di definire , con spirito di comprensione e secondo criteri di reciproca utilità , la frontiera di Stato tra l’ Italia e Iugoslavia , risolvendo insieme molteplici problemi di cooperazione tra i due paesi . 
Lo sforzo negoziale , compiuto con buona volontà dalle parti , ha condotto ad individuare una base d’ intesa , che viene sottoposta alla sovrana decisione del Parlamento , prima che gli accordi vengano firmati . 
È stato , questo , il nostro proposito sin dal primo momento . 
Pur esplicandosi infatti in senso proprio la funzione delle Camere al momento della ratifica , il Governo , per un fatto che tocca profondamente la coscienza nazionale , ha desiderato un intervento politico preventivo . 
Firmeremo , dunque , se voi ci incoraggerete con il vostro consenso formulando un giudizio positivo su quella piattaforma che si è andata delineando ed i cui termini evidentemente non potrebbero essere mutati senza mettere in discussione il risultato complessivo del negoziato . 
Per parte sua , il Governo ha lungamente ed attentamente esaminato la situazione , soppesando vantaggi e svantaggi , acquisizioni e concessioni . 
In questa valutazione d’ insieme esso ritiene , in coscienza , di poter raccomandare al Parlamento l’ approvazione . 
La decisione è stata presa , com’ è naturale , guardando insieme agli interessi nazionali ed alle esigenze della vita internazionale . 
Sotto il primo profilo , è certo vero che vi è una rinuncia italiana . 
Ma è altrettanto vero che il patto dell’ attribuzione in amministrazione della zona B alla Iugoslavia era chiaramente stabile e non modificabile . 
Non modificabile con la forza , non modificabile con il consenso . 
L’ adeguare lo stato di diritto allo stato di fatto , come ora si è sul punto di fare , non modifica , ovviamente , la realtà delle cose che in ogni caso sarebbe continuata ad essere la stessa ; 
ma comporta almeno alcune contropartite . 
Esse sono di carattere economico-sociale , soprattutto a vantaggio delle popolazioni delle zone di confine , ma anche , in qualche misura , di natura territoriale con lo sgombero di alcune sacche che , in questo quadro politico , la Iugoslavia ha accettato di abbandonare dopo una trentennale occupazione . 
Ma vorrei ancora , a giusto titolo , includere tra le contropartite la certezza del diritto , il riconoscimento esplicito e giuridicamente rilevante della linea di confine che , superata l’ artificiosa escogitazione del territorio libero di Trieste , assegna , senza più alcuna riserva , la città giuliana all’ Italia . 
Noi sappiamo benissimo che Trieste è italiana , ma non può non essere motivo di preoccupazione il fatto che continui ad essere all’ ordine del giorno del Consiglio di sicurezza dell’ ONU la nomina del governatore del territorio libero di Trieste e che , dietro questo anacronismo storico , possa insinuarsi , nel malcontento , una qualche forma di contestazione , che conviene fugare con una inequivocabile definizione giuridica . 
Mi sembra prudente non contare sulla circostanza che il tempo lavori in ogni caso a favore dell’ Italia . 
In un mondo così mosso , come è quello in cui viviamo , il puntare sulla certezza del diritto può essere un atto di saggezza . 
Non desidero , in un momento come questo , fare polemiche di nessun genere . 
Ma basterà accennare alle responsabilità di chi , in una visione sbagliata degli interessi nazionali e della situazione internazionale , scatenò una guerra , della quale paghiamo , con coraggio , le ultime conseguenze . 
Ma l’ iniziativa del Governo italiano non può essere intesa appieno se non si ha riguardo alla situazione internazionale ed alle esigenze che essa propone . 
Faccio riferimento , a questo proposito , innanzitutto alle relazioni tra i due paesi . 
L’ atmosfera , senz’ altro buona , è stata troppe volte turbata dal sospetto che l’ Italia ponesse non tanto una riaffermazione di principio , quanto una rivendicazione territoriale concreta ed immediata . 
Il che non era certamente , essendo stato più volte riconfermato il permanente rispetto delle norme del memorandum di intesa di Londra . 
Ma il disagio restava , intorbidando rapporti che possono e devono essere eccezionalmente buoni nel segno di una grande apertura e compenetrazione tra i due popoli . 
È interesse essenziale dell’ Italia che la Iugoslavia sia indipendente , integra , tranquilla . 
In queste condizioni noi non siamo esposti , ma difesi sulla frontiera orientale . 
Tutto conduce verso una stabile intesa , ed è necessario rimuovere quello che , senza alcun reale vantaggio , possa mettere in forse la fiduciosa intimità tra i due paesi . 
Ma vi è anche un aspetto multilaterale . 
È doveroso rimuovere – ovviamente sempre nella tutela dei legittimi interessi nazionali – ogni motivo di frizione . 
La pace si costruisce eliminando le cause di tensione attuale o anche solo potenziale . 
Nell’ incertezza e nell’ emotività si accumulano temibili ragioni di contestazione . 
In presenza di dati storici ben chiari dobbiamo quindi tutti dare un contributo anche con qualche sacrificio , alla stabilità della situazione internazionale . 
La Germania federale ha fatto rinunce assai importanti , rendendo così possibile lo svolgimento della conferenza per la sicurezza e la cooperazione in Europa . 
È innegabile infatti che l’ assetto uscito dalla seconda guerra mondiale è mutabile solo con un’ altra guerra . 
Per cambiare ragionevolmente qualche cosa ( pensiamo alla caduta delle frontiere entro la Comunità europea ) , noi puntiamo sul consenso . 
Ma il consenso , per la zona B , era escluso . 
È importante che partendo dal realismo , che sta a base della conferenza europea , si costruisca una vera pace fondata sulla fiducia piuttosto che sull’ equilibrio del terrore . 
Naturalmente , rimane una profonda amarezza , che non è solo dei combattenti e degli esuli i quali hanno nobilmente manifestato il loro rammarico e la loro protesta , ma di tutti noi . 
Il Governo comprende ed accoglie in sé questo sentimento . 
Ma ad esso tocca dire al paese che non si deve restar fermi nel proprio dolore e che , definite in questo modo le conseguenze della seconda guerra mondiale , ci è indicata una strada da percorrere . 
È la strada dell’ intensificazione di feconde relazioni tra i popoli , della costruzione della pace a livello mondiale , della realizzazione di unità sovrannazionali . 
In questo grande impegno si cimenta da anni il popolo italiano , senza per questo perdere di vista gli interessi nazionali e gli avvenimenti , dolorosi e gloriosi , della sua storia . 
[ L’ Europa come moltiplicatore di energie ] 
Colloquio a Palazzo Chigi 
Moro , che è presidente di turno del Consiglio europeo , ha avviato la conversazione facendo due osservazioni preliminari : 
malgrado tante prove difficili cui è soggetta l’ unione europea , l’ Europa unitaria resta senza alternative , nessuno dei nostri popoli potrebbe fare a meno di essa . 
Ciascun paese ha una sua concezione particolare su quello che deve essere il punto d’ arrivo . 
L’ Italia ha da sempre una posizione molto avanzata sul piano federativo . 
Tuttavia , rendendosi conto della situazione , ritiene che si debbano discutere le tappe intermedie che consentono agli uni di stare al passo con gli altri fino al conseguimento del fine ultimo : 
l’ unione europea . 
Moro ha illustrato al Primo ministro belga quelle che sono le risposte italiane alle singole richieste . 
L’ Italia desidera veder realizzate tutte le competenze previste dai trattati di Roma , sia quelle esplicite sia quelle implicite che possono venir poste in luce nel corso e nello sviluppo del processo unitario . 
Vi sono poi le competenze per le quali attualmente si va già sperimentando la collaborazione intergovernativa ed infine le materie che , pur previste dai trattati , sono tuttora , di fatto , alla fase di studio o di approccio . 
In generale , ha osservato Moro , dovremo occuparci di tutte le materie per le quali l’ esperienza storica e quella politica ci dicono che non possono rimanere estranee ad un vero e proprio processo unitario . 
Per quanto riguarda le istituzioni Moro ha confermato che l’ Italia è favorevole all’ elezione del parlamento europeo a suffragio diretto ed universale . 
Bisognerà poi allargare i poteri sia del parlamento come della commissione avviando un processo in cui si armonizzino poteri e competenze al fine di realizzare veramente la base dell’ unità europea . 
In questa attribuzione di poteri e competenze va compreso anche il Consiglio dei ministri . 
Moro ha ancora osservato come l’ unità politica non possa prescindere dalla unità della difesa . 
Per quanto riguarda particolarmente il parlamento il Presidente del Consiglio ha prospettato la possibilità che esso possa essere bicamerale : 
un’ assemblea eletta a suffragio diretto in rappresentanza dei popoli ed una camera degli stati alla quale attribuire il potere dell’ attuale Consiglio europeo . 
Infine ha sottolineato che il punto di arrivo è strettamente politico . 
Vi è l’ esigenza di realizzare un insieme di paesi che si uniscono al fine di esprimere una volontà unica sul terreno politico e che abbiano quindi una sola voce . 
Solo così l’ Europa unita potrà influenzare il contesto politico mondiale . 
Brindisi 
« Signor Presidente , è con particolare soddisfazione che La salutiamo nel nostro paese : 
con soddisfazione ed aggiungo con fiducia e speranza . 
L’ Italia segue infatti attentamente lo svolgimento dell’ incarico affidatoLe dal Vertice di Parigi , apprezzando la tenacia e la discrezione con cui Ella lo sta espletando . 
Giustamente la Sua missione non riguarda solo l’ Europa dei governi , ma , attraverso il contatto con gli organi rappresentativi di ogni settore politico e sociale , tocca quel substrato popolare alla cui adesione è legato l’ avvenire della nostra comunità . 
È proprio grazie all’ apporto delle forze sociali più dinamiche che l’ Europa potrà dispiegarsi così come noi ci auguriamo . 
Occorrono ora progetti che siano ad un tempo realistici e audaci , progetti che , pur senza perdere di vista il possibile , si avvalgano di quell’ immaginazione politica di cui la società europea è strettamente ricca . 
La costruzione della Europa non assomiglierà all’ itinerario storico degli stati nazionali , perché – anziché annullare le differenze – dovrà valorizzare , integrandolo e potenziandolo , il pluralismo europeo . 
L’ identità dell’ Europa non sta nell’ annullamento dei lineamenti nazionali , ma nella loro esaltazione in un insieme omogeneo . 
Nessun paese , nessuna regione , nessun individuo dovranno sentire l’ Europa come una imposizione . 
Dovranno invece guardare ad essa come ad uno sviluppo ed un arricchimento . 
Solo così si potrà risvegliare una vitalità latente ; 
solo così l’ Europa potrà diventare un moltiplicatore di energie . 
L’ Italia è pronta ad un’ esperienza europea sempre più organica . 
La sua disponibilità non è di oggi . 
Ad onta di ogni delusione , essa esiste ancora . 
L’ Italia ritiene essenziale che si giunga a dare all’ Europa una sola volontà e una sola voce . 
Anche se gli avvenimenti non inducono all’ ottimismo , c’ incoraggia il fatto che dall’ esterno si guardi sempre di più all’ Europa delle comunità , come ad un’ unità operante . 
Del resto è sempre più chiaro che la problematica economica e sociale propria di ciascun paese non è ormai più a misura dei singoli politici . 
Credo che nessuno si possa illudere di salvarsi e di avanzare da solo , abbandonando gli altri al loro destino . 
Mai come in questo momento una politica ispirata ai veri interessi nazionali richiama disegni lungimiranti e generosi esenti da chiusure esclusivistiche e da tentazioni egemoniche . 
Un’ Europa unita potrà del resto meglio garantire la collaborazione internazionale nell’ ambito delle alleanze sottoscritte e nella fedeltà agli ideali professati . 
Signor Presidente , nel corso dei Suoi incontri Ella ascolterà voci diverse ed in parte contrastanti . 
Troverà forse l’ Italia un paese difficile in un momento difficile . 
Ma il nostro è un paese vivo , in cui si coltivano speranze e si realizzano esperienze nel travaglio di una società in profonda trasformazione . 
Proprio questa è la migliore garanzia che l’ Italia non è una componente passiva , bensì un fattore vitale e dinamico del processo europeo . 
Signor Presidente , l’ Italia confida nel destino europeo . 
Ed è con l’ augurio di un meritato successo per la Sua missione , che levo il calice alla comune prosperità dei nostri paesi e alla Sua personale felicità » . 
[ Con gli operatori scolastici pugliesi ] 
Moro ha detto che « ai fini della costruzione di una società democratica , pacifica , un compito fondamentale spetta alle generazioni che si affacciano alla vita , e quindi alla scuola , proprio come momento educativo civile » . 
« Molteplici riforme in preparazione , oltre a quelle già varate – ha aggiunto – tendono ad adeguare questo essenziale organismo ai compiti a cui assolvere : 
non soltanto capacità di preparazione scientifica , tecnica e professionale , ma anche come mezzo di educazione civica a servizio dell’ intera società . 
Ecco : 
il processo innovativo ed evolutivo della scuola tende proprio ad esaltarne il momento di educazione civica » . 
Il discorso del presidente Moro si è quindi indirizzato verso le questioni più attuali della situazione politico-economica del Paese . 
« Cosa caratterizza – si è chiesto – questo momento della storia italiana ? 
Si può guardare con pessimismo – ha risposto – a questo difficile momento economico , politico , sociale , umano , e dire che la nostra società è disgregata , non riesce ad indirizzarsi in modo efficace e sicuro verso gli obiettivi di progresso e di giustizia che le sono assegnati . 
Ma si può , ed io dico si deve invece essere ottimisti e cogliere e valorizzare il grande fermento innovatore che anima la nostra società . 
Certo , bisogna stare attenti alle cose che non vanno , alle ingiustizie , agli errori da correggere , alle situazioni da modificare . 
Ma non si può non essere inclini all’ ottimismo , sia pure contenuto e realistico ; 
non si può non credere nell’ avvenire , facendo esercizio di grande impegno morale e politico . 
Le istituzioni democratiche hanno bisogno della consapevolezza dei cittadini : 
per ridurre e correggere ciò che c’ è di confuso e disordinato e per alimentare ed accrescere ciò che c’ è di creativo ed ordinato » . 
« Così può crescere ordinatamente , democraticamente , la nostra società » . 
Quindi , allargando lo sguardo alla visione europea , Moro ha osservato che « non si può prescindere parlando di una società democratica , quale la nostra è e vuole continuare ad essere , dalla dimensione internazionale in cui si colloca il nostro Paese » . 
« L’ Europa – ha soggiunto Moro – è il nostro più grande Paese e a questo obiettivo deve essere rivolto soprattutto l’ impegno dei giovani » . 
« Alla conferenza di Helsinki la nostra Europa si è ritrovata in un dialogo costruttivo e pacifico con i Paesi dell’ Est europeo » ; 
questo conferma ancora una volta che « non ci sono confini ristretti che possano essere accettati come definitivi , tantomeno come limitazione di un dialogo politico rivolto a realizzare i rapporti di convivenza pacifica » . 
Richiamandosi al tema del corso , il presidente del Consiglio ha sottolineato che questo concetto di solidarietà e di impegno europeista « rappresenta il culmine dell’ azione di educazione civica della scuola : 
per dare ad ogni giovane , ad ogni cittadino , il senso autentico delle sue responsabilità nei confronti degli altri , non solo nell’ ambito del proprio Paese , ma anche nel più vasto ed articolato ambito della società europea e mondiale » . 
[ In provincia di Bari ] 
Nella polemica politica è di moda una svalutazione dell’ opera svolta in favore del Mezzogiorno . 
È però doveroso dare comunque testimonianza del cammino ascensionale che è stato compiuto dalle regioni meridionali in questi anni . 
E proprio questa realizzazione – ha detto il presidente del Consiglio – ne è un’ ulteriore , significativa conferma . 
Paragoniamo il volto di regioni come la Puglia di 30 anni fa a quello odierno , ha proseguito Moro , e ci renderemo conto di quanto i sostenitori di certe polemiche siano fuori dalla realtà . 
Certo – ha aggiunto – questo non vuol dire che abbiamo esaurito il nostro lavoro , o che tutto sia stato fatto in modo perfetto . 
L’ attesa talvolta impaziente di un popolo è anche il segno del suo progresso sul piano di una sensibilità politica più accentuata ; 
maggiore è l’ attesa delle popolazioni , maggiore il disagio del Paese di fronte a carenze tuttora persistenti . 
Noi – ha detto Moro – intendiamo raccogliere le nostre forze ed affrontare il problema meridionale come nodo centrale della vita politica italiana , come grande problema nazionale . 
Di qui l’ impegno per il rifinanziamento della Cassa [ del Mezzogiorno ] 
, di qui la ricerca costante di una perequazione in termini di giustizia fra le regioni italiane . 
Sono certo che faremo molto cammino , sostenuti dalla consapevolezza , dalla maturità , dalle capacità del popolo meridionale . 
Nel suo indirizzo di saluto , il presidente del Consiglio ha espresso « apprezzamento e gratitudine a tutti coloro che , in qualche modo , hanno partecipato alla realizzazione di un complesso che arricchisce le strutture economiche della nostra regione » : 
dal Consorzio delle Cooperative della Riforma fondiaria di Puglia , Lucania e Molise , 
al Banco di Napoli , « che ha offerto la sua disponibilità finanziaria » , 
alla Regione Puglia , « che nella sua competenza specifica , ha accompagnato con vigile attenzione il realizzarsi di quest’ opera » , 
al Feoga , « che , non dimentichiamolo , ha reso in parte possibile questa realizzazione in forza della solidarietà europea » . 
[ Incontro con il presidente della Repubblica portoghese ] 
Colloqui con il Presidente del Consiglio , Moro 
Il Presidente del Consiglio Moro ha espresso il proprio apprezzamento per il ristabilimento della democrazia in Portogallo ed ha salutato in Costa Gomes uno degli uomini che sta svolgendo un’ importante funzione di mediazione per consentire una prospettiva di sviluppo democratico e perciò pluralistico in Portogallo . 
Moro , dopo aver ricordato che anche l’ Italia è passata attraverso esperienze analoghe e che quindi si rende conto di quanto sia difficile percorrere il cammino verso la democrazia , ha assicurato l’ impegno italiano verso il Portogallo per facilitarne l’ inserimento nella struttura europea . 
Il Presidente del Consiglio ha richiamato le decisioni prese dalla CEE osservando che queste sono solamente prime misure , e che è possibile immaginare che vi saranno altre prospettive , altre possibilità . 
Moro ha detto che è desiderio non solo del popolo italiano ma anche della CEE di concorrere a dare al Portogallo democratico tutta la stabilità di cui ha bisogno per contribuire a favorire lo sviluppo delle energie latenti di questo paese che proprio la libertà tende ad esaltare . 
Corrispondiamo – ha aggiunto Moro – in modo molto vivo alla spinta europea del Portogallo . 
Moro ha rilevato che è grande merito della rivoluzione portoghese l’ aver affrontato con coraggio il processo di decolonizzazione . 
Questo è un fatto di valore storico – ha precisato il Presidente del Consiglio – che ha rapidamente allineato il Portogallo a quella moderna concezione che afferma la parità tra stati e popoli . 
E tanto più abbiamo apprezzato – ha proseguito Moro – la vostra iniziativa avendo presenti le difficoltà che un simile processo comporta . 
Ci compiacciamo che nella maggioranza dei casi sia stata realizzata la conquista pacifica dell’ indipendenza . 
Nel corso del colloquio con Costa Gomes , Moro ha detto tra l’ altro che , avendo partecipato l’ Italia ed il Portogallo alla Conferenza di Helsinki , entrambi i paesi hanno motivo di rallegrarsi per i passi avanti compiuti sulla via della distensione nel continente e nel mondo . 
Moro ha ricordato che l’ Italia non ha mai trovato incompatibilità tra le alleanze e la sua politica verso il Terzo Mondo . 
« Sono certo – ha aggiunto – che lo stesso potrà essere per il Portogallo . 
« Siamo concordi nell’ auspicare traguardi di pace in un mondo di popoli eguali tra loro » . 
[ L’ attualità del diritto d’ autore ] 
Il Presidente del Consiglio , on. Aldo Moro , prendendo brevemente la parola all’ inaugurazione del Convegno Nazionale sui diritti d’ autore , ha messo in rilievo i problemi nuovi che si presentano in una fase nella quale la produzione umana delle opere dell’ ingegno si allarga incessantemente e tocca il mondo , ricco di fermenti , della radiotelevisione , dell’ industria fonografica , dell’ editoria libraria e giornalistica , del cinema . 
Tutto ciò comporta un’ accelerazione nello scambio dei beni immateriali e conduce ad affrontare nuovi mezzi tecnici che permettono una sempre più intensa utilizzazione delle opere dell’ ingegno . 
Il Presidente del Consiglio ha poi sottolineato il rapido evolvere della disciplina giuridica del diritto di autore in sede nazionale e soprattutto internazionale , dove sono sempre più coinvolti i paesi emergenti . 
E ciò sulla base della dichiarazione delle Nazioni Unite del 10 dicembre 1948 , che riconosce il diritto di autore come diritto dell’ uomo . 
L’ organizzazione mondiale della proprietà intellettuale è diventata poi una istituzione specializzata dell’ Onu , dando una nuova è più ampia dimensione alla protezione delle opere dell’ ingegno . 
L’ on. Moro ha concluso ricordando la grande tradizione italiana in questa materia ed auspicando successo ai lavori del Convegno . 
[ Ai presidenti delle Camere ] 
A conclusione di laboriose trattative tra il Governo e la federazione unitaria sindacale è stata raggiunta sul modo di affrontare i problemi della pubblica amministrazione una intesa , i cui termini ritengo doveroso portare a conoscenza della Presidenza dei due rami del Parlamento . 
Come si evince dal comunicato , che le trasmetto , punto qualificante dell’ accordo , è l’ impegno ad esaminare i problemi di tutta l’ area del pubblico impiego in modo coordinato ed unitario , in vista del comune obiettivo di una graduale eliminazione delle sperequazioni . 
Si tratta di un obiettivo che non potrebbe essere conseguito se l’ accoglimento di spinte settoriali fornisse ulteriori occasioni ad una legislazione frammentaria , in contrasto con la riconosciuta esigenza di una valutazione globale delle diverse situazioni e in deroga al rispetto delle scadenze della contrattazione sindacale . 
Le assicuro che il Governo intende adeguarsi alla linea di azione concordata e compirà ogni sforzo per contribuire al meditato riordinamento della complessa materia ; 
confido , d’ altra parte , che l’ opera delle organizzazioni sindacali verrà ad allentare le pressioni finora esercitate . 
È ovvio che sui provvedimenti via via elaborati , nel quadro dell’ accordo , spetterà al Parlamento ogni definitiva valutazione nel superiore interesse dello Stato . 
Mi consenta , onorevole Presidente , di esprimere rispettosamente la fiducia che saranno evitate decisioni non coordinate sulle iniziative pendenti , o che saranno comunque presentate , nel settore del pubblico impiego . 
La prego di ritenermi , a tal fine , disponibile per ogni opportuna intesa sulle procedure che potranno essere instaurate per assicurare , nel pieno rispetto delle prerogative del Parlamento , il raggiungimento di un traguardo che tanto sta a cuore , in questo difficile momento , a tutti i cittadini . 
Come è ovvio , mi rimetto onorevole Presidente , per la valutazione di queste indicazioni all’ apprezzamento che vorrà farne nella sua sovranità il Parlamento . 
[ Per la conferenza mondiale dei leader Dc ] 
Caro Presidente , 
Ti invio la più fervida e cordiale adesione alla Conferenza Mondiale dei Leaders D.C. in programma a Roma il 28 e 29 novembre prossimi . 
Spero di potervi intervenire ma ciò dipenderà dagli impegni di Governo , in parte , come ben sai , del tutto imprevedibili anche a pochi giorni di distanza dalla manifestazione . 
Sin d’ ora però mi preme sottolineare l’ importanza dell’ incontro e del tema che lo caratterizzerà e qualificherà . 
Si tratta di proporre all’ opinione pubblica mondiale , nelle forme che si riterranno opportune , il significato e il valore della Democrazia Cristiana : 
un movimento , cioè , capace di intendere la vastità della crisi mondiale e di contribuire al suo superamento , proprio perché esprime una delle risposte storiche alle attese dei cittadini e dei popoli ed è perciò componente essenziale del dialogo politico a livello nazionale e internazionale . 
Mi auguro che il manifesto politico ai popoli del mondo che hai preannunciato nella tua lettera di invito rappresenti per il suo contenuto , al di là dunque dell’ enfasi inevitabile insita in ogni iniziativa di questo tipo , un’ occasione di autentica riflessione innanzitutto per i democratici cristiani circa il dovere che tutti abbiamo di rendere possibile e fruttuoso il dialogo tra singoli e gruppi ; 
comunità e Stato ; 
popoli e governi del mondo dal quale dipende la sopravvivenza e anzi l’ approfondimento dei valori democratici ; 
il conseguimento di mete di progresso nella giustizia ; 
il trionfo infine della pace nel mondo . 
Dalla nostra ispirazione , dal nostro patrimonio ideale , dalla nostra esperienza storica discendono dunque il diritto e il dovere di parlare , la capacità e la volontà di farlo senza chiusure e pregiudizi , aperti anzi al nuovo che in Italia e nel mondo chiede di essere compreso e costruttivamente incanalato verso obiettivi degni dell’ uomo e dell’ umanità . 
Un cordialissimo saluto con un fervido augurio di successo per i lavori della Conferenza . 
Aldo Moro 
[ Per la giornata delle Forze Armate ] 
Ufficiali , Sottoufficiali , Soldati di tutte le armi , 
si celebra oggi la vittoria nella guerra ‘ 15 - ’ 18 e la giornata delle Forze Armate . 
Il ministro della Difesa a Redipuglia rende l’ omaggio del Governo ai caduti della prima guerra mondiale nel momento stesso nel quale il presidente del Consiglio compie analogo rito a Bari per i caduti della seconda . 
In realtà sono presenti al nostro spirito , destando profonda emozione , a Redipuglia come a Bari , i caduti di tutte le guerre , di quelle vittoriose come di quelle sfortunate , di quelle popolari come di quelle non popolari , tutte iscritte nella nostra storia , tutte valorizzate dalla eroica dedizione degli italiani . 
Questo non significa rinunciare ad un giudizio storico , che può e deve essere dato in sede competente . 
Ma il Paese , e per esso il Governo , non può che essere mosso dallo stesso sentimento di profondo rispetto e di doveroso ricordo di fronte a qualsiasi vicenda bellica , sia stata essa apportatrice della vittoria o si sia conclusa invece con la sconfitta di cui il Paese paga , anche a lunga scadenza , le conseguenze . 
In realtà queste guerre , così diverse tra loro , furono caratterizzate nei combattenti dalla stessa virile determinazione , dallo stesso accanito impegno , dallo stesso eroismo spinto fino al supremo sacrificio . 
È per questo che nel giorno della fulgida vittoria del 1918 si celebrano i fasti dell’ esercito italiano e si guarda alle Forze Armate nella continuità delle generazioni , esaltando la ricchezza di valori morali e patriottici di cui esse sono portatrici dalle guerre di unificazione fino alla Resistenza . 
M’ inchino dunque reverente e commosso a tutti i caduti ed in ispecie a quelli che riposano nel sacrario di Bari . 
Ricordo con rispettosa solidarietà i feriti , i mutilati , i combattenti . 
E di tutti , morti e sopravvissuti con lacerazioni della carne e dello spirito , saluto le famiglie qui presenti e quelle sparse , dolenti , in tutte le regioni d’ Italia . 
Certo il Paese in questi anni , per molti aspetti , è cambiato . 
La coscienza pubblica ha subito una profonda e , in certo senso , travolgente evoluzione . 
Ma non è venuto meno il culto delle memorie e l’ attaccamento alle Forze Armate , presidio , nel quadro dell’ Alleanza Atlantica , della sicurezza e della pace della Nazione . 
È invece mutata , in Italia e non solo in Italia , l’ espansione nazionalistica e la visione aggressiva nelle relazioni internazionali . 
Anche le grandi potenze , nella consapevolezza della terrificante efficacia distruggitrice delle armi modernissime e del naturale evolvere della società umana verso forme di rispetto e di cooperazione , hanno attenuato talune non necessarie asprezze ed avviato una cauta politica d’ intesa . 
La Costituzione repubblicana ripudia la guerra come strumento atto a risolvere i problemi internazionali nel momento stesso nel quale dichiara dovere sacro del cittadino la difesa della Patria . 
L’ Italia quindi si è data , facendo salve le necessità della difesa , come legge la politica del negoziato e si è inserita poi agevolmente nella logica della conferenza per la sicurezza e la cooperazione in Europa , che ha posto ad un tempo il principio della intangibilità delle frontiere , ove non sia per consenso , e quello della crescente cooperazione economica e dell’ intensificarsi dei rapporti tra gli uomini ed i popoli . 
Alle Forze Armate non è dunque affidato un compito di conquista ma di difesa della Patria e delle Istituzioni . 
Non è obiettivo dell’ Italia qualsiasi forma di supremazia , anche se essa fosse possibile , ma la pacifica competizione nell’ economia , nella tecnica , nella cultura , nella organizzazione democratica dello Stato . 
Le Forze Armate non sono per questo diminuite , ma esaltate come sicuro presidio dello svolgimento di un processo di elevazione umana , al quale del resto esse partecipano come istituzione e nelle singole componenti in qualità di cittadini . 
Le mete , verso le quali l’ Italia democratica si volge , vengono perseguite alla luce della grande tradizione delle Forze Armate , in continuità ideale con i generosi sacrifici e la eroica dedizione che hanno caratterizzato la storia gloriosa dei soldati d’ Italia . 
Onoriamo dunque i soldati italiani e consideriamo esemplare ed ammonitrice l’ azione che essi hanno svolto in pace ed in guerra a servizio della comunità nazionale . 
Essi , ai quali pure è giusto riconoscere i diritti che competono al cittadino , hanno caratterizzato in modo preminente la loro presenza nella storia italiana con il fedele scrupoloso adempimento del loro dovere verso la Patria . 
È questo l’ insegnamento che essi ci danno . 
Ebbene , se questa è l’ epoca nella quale si sviluppano , senza alcuna discriminazione , i diritti dell’ uomo e del cittadino , è pure l’ epoca nella quale diventano più necessari e pressanti i vincoli di solidarietà sociale . 
L’ equilibrio tra diritti e doveri , il senso della misura , il costante riferimento alle esigenze di una comunità ordinata secondo giustizia sono atteggiamenti dei cittadini , estremamente importanti , preziosi ed insostituibili soprattutto nei momenti di svolta . 
E noi siamo appunto ad una svolta , siamo ad un bivio , dal quale si può giungere alla decadenza , all’ inaridimento dell’ economia , all’ impoverimento della vita sociale , alle deviazioni anarchiche e totalitarie e invece alla salvezza di tutti i valori della nostra civiltà democratica . 
Sta a noi imboccare la strada giusta . 
Sono molti però gli ostacoli , molti i sacrifici da compiere . 
L’ importante è che i sacrifici siano ben proporzionali , sicché non sia mai interrotto il processo di realizzazione di giustizia e di eguaglianza degli uomini . 
Nel compimento del nostro dovere di solidarietà e di coesione nazionale siamo guidati dunque dall’ esemplare spirito di sacrificio e di dedizione delle Forze Armate . 
Siamo sospinti dalla grande riserva di valori morali e patriottici che si ritrova in questo sacrario . 
Per onorare questi morti vale certo il ricordo della Nazione , che oggi solennemente si esprime . 
Ma vale anche , e forse più , un impegno concorde delle forze politiche e sociali , un’ attenzione dei cittadini , una tensione spirituale e civile che difenda l’ Italia dal rischio della disgregazione e dischiuda nuove prospettive di giustizia e di progresso per il popolo italiano . 
[ Alla scuola media “ Trieste ” di Bari ] 
Esprimo il plauso a quanti hanno collaborato per la ricostruzione di questa scuola che , come ha detto il Sindaco , è anche una tappa del risanamento del borgo antico . 
Posso assicurare che mi sono adoperato affinché il progetto di legge parlamentare per la città vecchia potesse superare il momento più difficile del suo iter , cioè quello dei finanziamenti : 
ora la disposizione del Governo è più favorevole . 
Con questa nuova scuola , abbiamo la sensazione di fare una cosa utile , importante per la nostra gioventù e per il nostro popolo . 
Bisogna pensare anche a cosa si fa dentro la scuola . 
I giovani sono formati , educati alle professioni future e ad essere cittadini nella società . 
Una scuola , quindi , non soltanto per l’ apprendimento tecnico ma anche per quello morale e civile . 
Quelli che contano sono gli ordinamenti della scuola . 
Anche se alcuni uomini riescono , con sacrifici , a rinnovare dall’ interno una parte di essi , è necessario ora un recupero sulle strutture istituzionali , alcune veramente vecchie . 
Mentre per la scuola media unica ci vogliono mutamenti marginali , per altri ordini ci vuole un profondo rinnovamento . 
Sono state presentate alcune proposte parlamentari alle quali si aggiunge anche un disegno di legge del Governo . 
Pur spingendoli con la necessaria urgenza , si tratta di provvedimenti che hanno bisogno di un certo tempo . 
In definitiva , bisogna puntare , con uno spirito innovatore , ad una nuova scuola , più umana , più democratica , con una sempre più ampia partecipazione . 
[ Discorso a Bari ] 
Moro ha confermato il proposito del Governo , con la preziosa collaborazione del Partito Repubblicano , di affrontare la difficilissima crisi economica che travaglia il Paese ed ha , del resto , molteplici risvolti internazionali . 
Il Governo è evidentemente attento alle espressioni di insoddisfazione che si registrano nell’ ambito della maggioranza . 
Se esso resta al suo posto , fin quando non vi siano decisioni formali degli organi competenti , è per la profonda convinzione che non è in vista per ora nessun diverso e migliore equilibrio politico e che quindi la crisi dovrebbe portare , nella logica della situazione , ad elezioni politiche anticipate . 
Una eventualità che da tutte le parti si dichiara di voler escludere . 
Un tale giudizio è reso più perentorio dalle numerose scadenze internazionali che s’ infittiscono nel mese di novembre , dall’ accordo con la Jugoslavia sulle frontiere al vertice economico di Parigi , dal viaggio in URSS del Presidente della Repubblica alla riunione di Roma dei Capi di Stato e di Governo dell’ Europa comunitaria che il rappresentante italiano dovrà presiedere l’ 1 e 2 dicembre . 
Il Governo non ha , per parte sua , auspici di nessun genere da formulare ed accetterà volenterosamente le altrui qualificate determinazioni . 
Solo non intende , per impazienza , assumersi la responsabilità della crisi . 
Naturalmente il Governo non vuole vivere di rendita sulla difficoltà che si riscontra nel momento in cui ci si accinge a sostituirlo . 
Esso , mentre respinge le pesanti accuse d’ inesistenza e simili , continua a sviluppare la sua azione , resa estremamente difficile dallo stato di crisi nel quale l’ Italia si trova . 
È naturale che , in una situazione come questa , si faccia appello al senso di responsabilità ed alla volontà di collaborazione . 
Si faccia appello alle forze politiche , ciascuna nel proprio ruolo . 
Si faccia appello al Parlamento nel quale si esprime la sovranità popolare . 
Si faccia appello alle forze sociali nella loro funzione autonoma , nella quale pure si manifesta e si articola la vita democratica . 
Si faccia appello infine alla coscienza dei cittadini , alla loro comprensione , più che del proprio immediato interesse , di ciò che giova in una ampia visione delle cose alla collettività nazionale . 
In questo quadro si colloca il dialogo con i sindacati , che ha naturalmente momenti difficili , quando si tratta di trovare il giusto equilibrio tra posizioni particolari e posizioni generali , quando si tratta di stabilire , nel confronto , il modo migliore , in prospettiva , di utilizzare le poche risorse di cui il Paese dispone . 
Sia ben chiaro che il pluralismo sindacale , com’ è previsto dalla Costituzione , è fuori discussione . 
Ma è comprensibile che , sul terreno politico , si scelgano gli interlocutori chiamati ad un dialogo più intenso . 
Esso si sviluppa logicamente con quelle forze sindacali che , per la vastità dell’ organizzazione e per la molteplicità degli interessi coinvolti , hanno , pur nell’ ambito di una dialettica sindacale , una visione più comprensiva delle cose e si avvicinano più agevolmente alla sintesi politica che è dovere del Governo realizzare . 
Ma come non sarebbe concepibile una passività dei sindacati di fronte al Governo , così non è immaginabile una passività del Governo di fronte ai sindacati . 
Essa sarebbe un’ abdicazione alle proprie indeclinabili responsabilità . 
Si cerca dunque il giusto punto di convergenza , quello che aiuti , nel settore privato come in quello pubblico , ad uscire dalla crisi e non già ad aggravarla . 
Vi sono state incomprensioni circa la lettera indirizzata ai Presidenti delle Camere dal Governo in tema di pubblico impiego dopo un accordo di principio raggiunto con le Federazioni dei sindacati Cgil , Cisl e Uil . 
È evidente che non ho inteso menomamente mettere in discussione la sovranità del Parlamento , che non è vincolato né a posizioni di governo né ad intese con i sindacati . 
Io mi sono più semplicemente proposto di richiamare l’ attenzione delle Camere , mediante così autorevole tramite , sulla valutazione che Governo e sindacati fanno della opportunità di non uscire mai dalla logica di una soluzione globale dei problemi del pubblico impiego e di rispettare il principio della triennalità della contrattazione . 
Ciò comporta una responsabilità per i sindacati che hanno mostrato di volerla assumere . 
Ciò comporta una responsabilità per il Governo che si avvarrà degli strumenti costituzionali e regolamentari a sua disposizione . 
Ciò comporta infine valutazioni rimesse al sovrano giudizio del Parlamento , al quale peraltro gioverà conoscere – ed ecco la ragione della mia lettera – l’ apprezzamento concorde che Governo e sindacati fanno in ordine a questo importantissimo tema . 
In un momento così difficile siffatta iniziativa non dovrebbe apparire né inopportuna né superflua . 
La situazione richiede intense cooperazioni e piene assunzioni di responsabilità . 
Il dialogo tra i partiti , sempre così importante , è difficile e confuso . 
Bisogna farlo uscire dall’ oscurità ed avviarlo verso sbocchi positivi . 
C’ è qui la base della chiarificazione che si richiede . 
Io credo che si possa avere piena fiducia nella Democrazia Cristiana per una politica di libertà e di progresso . 
Viene poi naturale fare riferimento al Partito Socialista che ha nell’ attuale schieramento una posizione determinante e privilegiata . 
Nessun democratico potrebbe prescinderne . 
Tanto meno potrei prescinderne io che mi sono battuto con rigorosa coerenza per il riconoscimento di un ruolo tutto particolare del Partito Socialista e per una fiduciosa collaborazione . 
Il Governo , nella sua autonomia , guarda dunque alla maggioranza dalla cui fiducia esso ha tratto vita . 
Solo su queste basi può essere immaginato il confronto con l’ opposizione comunista : 
un confronto serio , chiaro , leale , costruttivo . 
L’ importanza di questo partito nel Parlamento e nel Paese lo richiede , senza peraltro che siano alterati i ruoli , rispettivamente , di maggioranza e di opposizione . 
Così stanno limpidamente le cose . 
Ed è nell’ interesse della stabilità e dello sviluppo della democrazia italiana che non vi siano forzature pericolose . 
In questo spirito noi continueremo con coraggio nella nostra opera , finché ciò sarà possibile e necessario . 
Grandi problemi sono dinanzi a noi ; 
ma mi rifiuto di credere che la democrazia italiana sia impotente a risolverli . 
[ Omaggio al fenomeno della cooperazione ] 
Cari amici , non sono qui per fare un discorso politico , non sarebbe la circostanza ; 
sono qui per rispondere puntualmente come presidente del consiglio ai tanti spunti costruttivi che sono emersi dalla relazione così esauriente ed interessante dell’ amico Badioli ; 
vi sono qui ministri che hanno specifiche responsabilità nel governo ed essi credo che si ripromettano di prendere la parola per rispondere in modo appropriato alle richieste contenute nella relazione Badioli , e del resto presenti nella vita stessa della vostra organizzazione . 
Prendo quindi la parola con molta semplicità , su di un piano umano , da amico ad amici , per rivolgervi il saluto del governo ed il mio saluto personale . 
Sono colpito dalla imponenza di questa assemblea che è testimonianza ad un tempo della vostra capacità organizzativa e del vostro entusiasmo ; 
della vostra capacità di rispondere all’ appello che vi è stato rivolto per essere qui a Roma , ad un congresso significativo per la messa a punto dei molti problemi della vostra organizzazione . 
E la imponenza dell’ assemblea mi richiama alla imponenza del fenomeno cooperativo , a quello che in genere le cooperative rappresentano nel tessuto economico e sociale del paese . 
Ma consentitemi di aggiungere a quello che specificamente rappresentano nella realtà economica , sociale e politica del paese quelle cooperative di ispirazione cristiana , legate ad una tradizione cristiana che sono qui raccolte per il loro convegno nazionale . 
Quindi desidero , come presidente del consiglio , rendere omaggio al fenomeno importante e costruttivo della cooperazione e rendere omaggio in particolare a quel tanto , a quel molto che voi , cooperatori cristiani , avete dato fin qui con il vostro impegno , con il vostro coraggio per lo sviluppo della vita economica e sociale del nostro paese . 
Ho presenti i campi , i molteplici campi di azione , nei quali voi operate : 
l’ agricoltura , la pesca , il commercio , l’ edilizia , il credito ; 
sono settori estremamente importanti della vita nazionale nei quali c’ è una vostra presenza , con quelle caratteristiche che sono proprie della impresa cooperativa , caratterizzata come essa è , vorrei dire da immediatezza , da partecipazione , da democraticità . 
Impresa cooperativa che non ha finalità speculative , ma ha , potremmo dire , finalità sociali , che bene si inserisce con questo suo carattere particolare nell’ ambito della struttura pluralistica e quindi estremamente varia della nostra società , così come essa è prevista e disegnata [ d ] 
alla Costituzione repubblicana . 
Ricordo l’ impegno di appoggio alle cooperative che proprio in considerazione di queste caratteristiche è iscritto nella Costituzione della nostra Repubblica ; 
so che lo Stato ha dei doveri nei vostri confronti , mentre beneficia dell’ apporto della vostra benemerita attività . 
Quando dico Stato intendo dire Stato nel senso compiuto della parola , così come esso è previsto dalla nostra Costituzione . 
Quindi io conosco ed apprezzo i particolari legami che esistono tra voi e le regioni , nell’ ambito appunto dello Stato democratico . 
Io posso fare eco a quello che ha detto l’ amico Badioli e dire che quel molto che è stato fatto fin qui da parte del governo è stato fatto in un modo un po’ episodico , occasionale . 
Si richiede un intervento organico , una legislazione appropriata che tenga conto della realtà estremamente importante della cooperazione nella moderna vita del nostro paese . 
E poi , e quindi vuole essere questo mio fugace accenno la sobria espressione di un preciso impegno che anche a nome dei colleghi di governo assumo in questo momento dinanzi a voi . 
Consentitemi di concludere con poche considerazioni di carattere generale . 
Nella sua profonda relazione , l’ amico Badioli in modo assai più perspicuo ed informato che non possa essere il mio modo di presentare le cose , ha messo in rilievo alcune caratteristiche sociali , politiche , umane , della cooperazione e dei cooperatori . 
Consentite anche a me , in poche parole , di fare eco a questo rilievo e di dire che la ragione della considerazione del governo nei confronti dei cooperatori italiani non è soltanto fondato sul riconoscimento del peso economico che l’ impresa cooperativa ha , è fondato anche sul riconoscimento delle caratteristiche umane del cooperatore . 
La sua autonomia , tipica di questo tipo di impresa , la sua libertà , lo spirito di libertà , l’ amore di libertà di cui abbiamo bisogno nel nostro paese , il suo senso di responsabilità e lo spirito di solidarietà , infine , che è proprio l’ anima della cooperazione che stringe fiduciosamente , in un insieme , le persone le quali si dedicano ad un lavoro comune . 
Quindi sono altrettante caratteristiche umane importanti nella nostra vita sociale e politica . 
Uno Stato che voglia fondarsi , come il nostro vuole , sul consenso , ha certo bisogno di fare appello allo spirito di libertà , al senso ben inteso di autonomia dei cittadini , alla loro capacità di assumere responsabilità , al loro senso di solidarietà sociale , e quindi le virtù proprie del cooperatore , virtù morali e virtù civili , sono dunque nel patrimonio ideale della nazione . 
Abbiamo bisogno di voi per rinvigorire , come Badioli ha detto , le libere istituzioni nelle quali si esprime il nostro paese ; 
queste libere istituzioni certamente saranno difese in modo convinto , serio da uomini come voi , perché esse sono appunto fondate sulla libertà , sull’ autonomia , sulla responsabilità , sulla solidarietà . 
Abbiamo bisogno di diffondere la libertà , abbiamo bisogno di far vivere il senso della responsabilità sociale : 
senza solidarietà sociale , la libertà potrebbe diventare principio di dispersione . 
Ed ecco perché facciamo fiduciosamente appello a voi e lo facciamo , mi sia consentito di dirlo in una parola , senza ritornare troppo di frequente su questo tema , facciamo affidamento su di voi in un momento certo , e voi lo sentite , estremamente difficile per il nostro paese , difficile per la nostra economia , ma anche difficile per la vita sociale , per lo stesso gioco politico , gioco democratico del nostro paese . 
Ma , nel dire questo , nel richiamare alle difficoltà del momento , io non voglio lasciarvi con accenti di pessimismo . 
È mio dovere di richiamare i cittadini al senso di responsabilità di fronte a un paese in crisi , ma è anche mio dovere , e lo compio ben volentieri , di dire una parola di fiducia e di speranza : 
queste difficoltà che noi attraversiamo , che sono certo difficoltà inerenti al processo di sviluppo del nostro paese , queste difficoltà saranno superate e obiettivi costruttivi potranno essere raggiunti , grazie all’ impegno volenteroso dei cittadini , ma , lasciatemi dire , soprattutto in questo momento , grazie all’ impegno volenteroso , allo spirito di libertà , di responsabilità e di solidarietà dei cooperatori cristiani . 
[ Sulle relazioni fra Italia e Ungheria ] 
« Signor Presidente , mi è gradito rinnovare a lei ed alle eminenti personalità che l’ accompagnano il benvenuto più cordiale del governo italiano e mio personale . 
La sua visita testimonia l’ eccellente stato dei nostri rapporti e costituisce il felice coronamento di una intensa serie di visite che l’ Italia e l’ Ungheria si sono scambiate negli ultimi anni . 
A tale riguardo non posso esimermi dal menzionare le occasioni che io stesso ho avuto , in qualità di ministro degli affari esteri , di visitare due volte , nel 1970 e nel 1974 , il suo paese , del quale serbo un ricordo vivissimo sia per la bellezza dei luoghi , sia per la squisita ospitalità che mi fu offerta , sia , infine , per la spontanea cordialità dimostratami dall’ amico popolo ungherese . 
Esiste in effetti – ed è evidente in ogni contatto – una naturale simpatia che unisce i nostri due popoli . 
Essa si fonda sulla civiltà europea di cui entrambi i paesi sono ugualmente partecipi e trae alimento da un patrimonio comune di tradizioni storiche e di rapporti culturali . 
Durante il secolo scorso gloriose pagine di storia furono scritte dai nostri due popoli , accomunati da uno stesso ideale nazionale e da una stessa lotta di liberazione . 
Su questa storia comune si fonda oggi la nostra cooperazione , che andiamo progressivamente edificando , convinti come siamo che essa giova non soltanto ai nostri paesi , ma anche alla distensione ed alla pace in Europa e nel mondo . 
In questo senso , signor Presidente , la sua visita in Italia non è soltanto un coronamento , come ho appena accennato ; 
essa costituisce anche il punto di partenza per l’ ulteriore consolidamento ed approfondimento delle nostre relazioni . 
Già esse hanno dato frutti notevoli . 
Nel settore economico il nostro interscambio si è più che triplicato negli ultimi anni . 
Nel maggio ‘ 74 abbiamo firmato l’ Accordo decennale di cooperazione economica , industriale e tecnica che mira a regolare , a più lungo termine e su basi più organiche , le nostre relazioni economiche . 
Esistono dunque le premesse perché la nostra collaborazione economica abbia nuovo slancio e raggiunga sempre più importanti risultati . 
Siamo consci naturalmente delle difficoltà che possono ostacolare il nostro cammino . 
Desidero tuttavia assicurarle che da parte nostra siamo pronti a superarle . 
Anche la nostra collaborazione culturale , fondata sull’ Accordo del 1965 , si svolge in modo soddisfacente ; 
quella nel settore scientifico e tecnico , basata su un accordo dello stesso anno , ha visto svolgersi varie iniziative e programmi di ricerche comuni , in diversi campi , tra Istituti dei nostri due paesi . 
Al di là della cooperazione bilaterale , cui ho fatto cenno , i nostri due paesi partecipano intensamente alla vita internazionale , alla quale essi , guidati da una comune aspirazione alla distensione e alla pace , apportano , ciascuno nel quadro dei propri impegni internazionali e della propria collocazione ideale , il loro valido contributo . 
In questo spirito l’ Italia e l’ Ungheria hanno partecipato ai lavori della Conferenza per la sicurezza e la cooperazione in Europa e ne hanno firmato l’ Atto finale a Helsinki . 
L’ Italia considera la Conferenza un evento di grande rilievo per i popoli d’ Europa e si attende che l’ effettiva applicazione , da parte degli Stati partecipanti , di tutti i principi riaffermati e delle misure concordate nell’ Atto finale possa consacrarla come una tappa importante sulla via della distensione . 
Attraversiamo una fase storica di profonda evoluzione in Europa . 
Nuove aspirazioni , nuovi fermenti ideali affiorano nella coscienza dei popoli europei , sollecitando al superamento di alcune divisioni ed a più stretti contatti umani tra i popoli . 
Spetta a noi accogliere questo impulso e tradurlo in una nuova realtà politica . 
L’ Atto finale di Helsinki ce ne offre le possibilità . 
Siamo perciò lieti di aver dato il nostro contributo alla felice conclusione dei lavori della Conferenza . 
L’ Italia e l’ Ungheria hanno così per la loro parte dischiuso ai popoli europei nuove prospettive di pace . 
Come ho già detto – e mi è gradito ora ripeterlo – la sua visita apre la via a più stretti contatti tra i nostri due paesi . 
Nell’ auspicio di una sempre più efficace collaborazione e nel ricordo dei profondi vincoli che uniscono l’ Italia all’ Ungheria mi consenta , Signor Presidente , di levare il calice al suo benessere personale , alle fortune della nobile nazione ungherese ed alla collaborazione e all’ amicizia che uniscono i nostri due popoli » . 
[ In vista del vertice di Rambouillet ] 
« Mi reco all’ incontro di Rambouillet , insieme al ministro degli esteri , on. Rumor e al ministro del tesoro , on. Colombo , con il proposito di dare alle conversazioni che vi si svolgeranno il contributo del nostro paese . 
Il carattere informale della riunione ci consentirà di considerare con grande libertà di giudizio i più seri problemi che rendono oggi ovunque difficile lo sviluppo della vita sociale ed economica : 
recessione , inflazione , rapporti monetari e commerciali , energia e materie prime » . 
Premesso che « non vi sono decisioni da prendere , perché queste vanno assunte nelle sedi competenti » ( e , ha precisato , « noi pensiamo particolarmente a quella comunitaria » ) , Moro ha così proseguito : 
« vi è però da approfondire la comprensione reciproca tra i governi del mondo industrializzato che portano le responsabilità quantitativamente maggiori . 
Occorre anche confermare alle nostre opinioni pubbliche – che a mio avviso sono molto sensibili su questo punto – il principio della solidarietà attiva sul piano internazionale , che è il solo in grado di far progredire , in un mondo dove non è più consentito a nessuno di isolarsi e chiudersi in se stesso . 
Una solidarietà naturale , ma da rendere maggiormente operante tra paesi quali i nostri , uniti da vincoli diretti – a seconda dei casi , di amicizia , di alleanza o di tipo comunitario – ma comunque sempre stretti . 
Una solidarietà che deve però manifestarsi anche – se vogliamo consolidare veramente la pace – in generale fra tutti i popoli che si propongono mete di elevazione umana e civile , sempre più universalmente sentite » . 
[ Al vertice di Rambouillet in Politica Bancaria ] 
“ Le relazioni economiche e sociali tra Europa dell’ Ovest ed Europa dell’ Est , appartengono a una tradizione storica che non si può cancellare . 
Se sono importanti le relazioni fra Europa Occidentale e Unione Sovietica , non meno importanti sono quelle che noi europei coltiviamo con i Paesi dell’ Europa Orientale . 
Ecco perché annettiamo un’ importanza qualitativa alle relazioni economiche Est-Ovest , anche se esse quantitativamente rappresentano appena il 5 per cento del complesso delle esportazioni dei Paesi industriali . 
Nel 1974 le esportazioni dei Paesi industriali dell’ Occidente e del Giappone verso l’ area socialista ammontavano a 27 miliardi di dollari , mentre le importazioni da questa area hanno raggiunto i 23 , 4 miliardi di dollari ” . 
“ Di qui una prima provvisoria conclusione . 
È vero che il commercio Est-Ovest non raggiunge alti livelli se paragonato al commercio mondiale , ma è vero che esso è molto importante da un punto di vista qualitativo . 
Lo sviluppo delle relazioni commerciali , finanziarie e , in generale , economiche tra i Paesi dell’ Est e dell’ Ovest , costituisce infatti un importante fattore di stabilità nel mondo ed è direttamente collegato al clima di distensione progressivamente instauratosi tra Paesi Occidentali ed Orientali dopo gli anni difficili del primo dopoguerra . 
Tale evoluzione ha trovato una conferma ed una sanzione formale nell’ atto finale della Conferenza per la Sicurezza e la Cooperazione . 
L’ incremento degli scambi contribuisce a sua volta al miglioramento delle relazioni e tende ad attenuare , sia pure lentamente , le disparità nel tenore di vita e , in definitiva , nei sistemi economici ” . 
“ Vi è stato un costante ampliamento degli scambi , che si è andato accentuando negli ultimi anni e che è stato di recente caratterizzato da un crescente deficit commerciale dei Paesi orientali , soprattutto a partire dal 1972 . 
Le ragioni di questa tendenza sono diverse : 
il bisogno di impianti e di tecnologie occidentali ; 
le difficoltà a fornire prodotti qualitativamente soddisfacenti ai Paesi occidentali ; 
l’ aggravarsi della recessione mondiale . 
L’ aumento del deficit della bilancia commerciale riguarda essenzialmente i Paesi minori dell’ Est ( e la Cina ) e non l’ Unione Sovietica , con le sue disponibilità di prodotti petroliferi . 
Il deficit dei Paesi orientali ( Paesi dell’ Est e Cina ) è calcolato in oltre 2 miliardi di dollari per il 1972 , 3 miliardi per il 1973 e oltre 4 miliardi e mezzo per il 1974 . 
Circa la metà di tale deficit riguarda la Cina . 
La concessione di crediti da parte Occidentale , in particolare di quelli all’ esportazione , condiziona dunque notevolmente il processo di industrializzazione dei Paesi dell’ Est . 
L’ Unione Sovietica risulta il principale beneficiario di tali crediti , il cui ammontare era , alla fine del 1974 , di 5 , 7 miliardi di dollari , e spesso anche per le condizioni ( tasso e durata ) alle quali essi vengono concessi . 
L’ esposizione dei Governi Occidentali nei confronti dei Paesi del COMECON è passata da 8 , 5 miliardi di dollari a fine 1973 a circa 10 miliardi a fine 1974 . 
Inoltre , i crediti concessi dalle banche occidentali ammontavano a 7 , 7 miliardi di dollari a fine 1973 e sarebbero saliti a 9 , 7 miliardi a fine 1974 . 
Sommando queste cifre con quelle dei crediti all’ esportazione e dei prestiti in valuta ufficialmente annunciati sugli euromercati , l’ indebitamento totale alla fine del 1973 era di 17 miliardi di dollari circa , e di 20 miliardi nel 1974 . 
Una diversa stima in base al disavanzo delle partite correnti delle bilance dei pagamenti dei Paesi del COMECON porta l’ indebitamento a circa 25 miliardi di dollari . 
I prestiti alla Cina sono di circa un miliardo di dollari alla data del 1973 , in massima parte giapponesi . 
In questo contesto occorre sottolineare che si nota una tendenza alla rapida espansione dei crediti bancari passati dal 28 per cento nel 1970 al 44 per cento nel 1973 del totale dei crediti . 
D’ altra parte , negli ultimi tempi , i mercati europei hanno dimostrato una certa prudenza di fronte alle crescenti domande di credito dei Paesi dell’ Est ” . 
“ Ecco i temi che debbono essere esaminati : 
a ) – le regole che in Occidente sono state costituite per garantire la libertà dei traffici e l’ eliminazione delle discriminazioni sono difficilmente applicabili nei rapporti tra economia di mercato ed economie socialiste . 
b ) – la Romania è il Solo Paese che fa parte del Fondo Monetario Internazionale , ma è probabile che i vantaggi collegati all’ appartenenza al Fondo in materia di distribuzione di Diritti Speciali di Prelievo e di prestiti da parte delle autorità internazionali , induca altri Paesi socialisti a chiedere l’ adesione . 
Se da un lato questa adesione e il conseguente allargamento dei Paesi che si impegnano ad accettare nelle loro riserve gli strumenti monetari creati dal Fondo costituisce un obiettivo rafforzamento della collaborazione internazionale , si deve osservare che la loro partecipazione , sebbene auspicabile , porrà senza dubbio problemi difficili di politica monetaria internazionale e potrà rendere anche più complesso il meccanismo decisionale del Fondo . 
c ) – l’ importanza delle relazioni Est-Ovest deve essere collocata in un quadro di relazioni economiche internazionali nel quale i rapporti Nord-Sud – e cioè quelli tra Paesi industriali e Paesi in via di sviluppo – assumono un rilievo crescente e sono divenuti critici per la stabilità del mondo . 
I 30 miliardi del deficit dei Paesi in via di sviluppo non petroliferi previsti per il 1975 e ancora per il 1976 sono una minaccia per la ripresa economica mondiale e rischiano di spingere una parte cospicua dell’ umanità verso la miseria e la fame . 
Sembra venuto il momento per coinvolgere ormai più direttamente i Paesi socialisti , anche in relazione ai crediti ad essi concessi dai Paesi industriali dell’ Occidente , nei programmi di aiuto ai Paesi in via di sviluppo , in particolare a quelli promossi su basi multilaterali da Organizzazioni internazionali . 
In questo contesto si deve ricercare la collaborazione dei Paesi socialisti per risolvere i problemi della bilancia dei pagamenti dei Paesi produttori di materie prime , sia creando meccanismi di stabilizzazione dei prezzi , sia garantendo ad essi un certo volume di entrate valutarie . 
d ) – conviene tuttavia sorvegliare l’ andamento del disavanzo e il conseguente indebitamento dei Paesi socialisti in modo che esso non superi taluni parametri considerati normali nel mondo finanziario ; 
affrontare il problema concernente l’ esportazione di prodotti industriali a prezzi che ovviamente dipendano da decisioni governative e che sono , pertanto , determinati in base ai principi di economia di mercato , e quello , infine , relativo all’ eliminazione o , quanto meno , all’ attenuazione dello scarto nei tassi di interesse e nella durata tra i prestiti concessi sui mercati finanziari e quelli consentiti ai Paesi dell’ Est con i crediti agevolati all’ esportazione . 
Il crescente ricorso dei Paesi orientali ai crediti bancari potrebbe facilitare tale evoluzione , che resta tuttavia subordinata ad un impegno dei maggiori Paesi industrializzati ad armonizzare le loro politiche di credito nei confronti dell’ Est . 
Si tratterebbe in pratica di fissare un tasso di interesse minimo , da rivedere periodicamente , in relazione alle oscillazioni del tasso corrente sui mercati finanziari e , parallelamente , di concordare la durata massima dei crediti . 
I lavori sono da tempo in corso per il raggiungimento di un accordo in materia , senza successo . 
Pur riconoscendo che una certa flessibilità appare in questo settore necessaria , dovremmo impegnarci a non ritardare ulteriormente , nelle sedi competenti , il perfezionamento di un’ intesa , che vede attualmente impegnati gli Stati Uniti , il Giappone e la Comunità Europea . 
e ) – Una possibile area che è insieme di negoziato e di integrazione è costituita dallo sviluppo del commercio dei prodotti di base . 
La scarsità di questi prodotti ha influito negli anni passati sulla stabilità delle economie industriali . 
In quest’ area sono concepibili iniziative comuni per un impiego delle risorse non ancora sfruttate dai Paesi socialisti . 
In questo contesto assume un particolare significato il recente accordo per lo scambio di grano americano contro petrolio russo . 
Vi sono però effetti collaterali che debbono essere considerati . 
Per esempio , si possono avere conseguenze sul prezzo dei cereali la cui stabilità è essenziale per i Paesi più deboli del Terzo Mondo . 
Altre conseguenze riguardano la fornitura in contropartita di petrolio russo che riduce le disponibilità , sempre limitate , di prodotti dell’ URSS esportabili verso suoi tradizionali clienti industriali . 
f ) – Tutto ciò porta a ricercare efficaci metodi di coordinamento e consultazione . 
Vi sono oggi , e forse ancor più in futuro , opportunità che possono essere afferrate solo grazie ad uno sforzo comune di coordinamento . 
Vi sono iniziative che possono aver successo solo se pensate ed eseguite in comune . 
Mi riferisco alla creazione di grandi intraprese per lo sfruttamento di risorse naturali , a programmi di collaborazione che abbiano carattere multilaterale , alla concezione di politiche comuni dirette a favorire un’ apertura dell’ economia pianificata anche nei riguardi dei beni di consumo e più in generale ad attirare un interscambio di prodotti industriali su una base stabile che eviti azioni di rottura dei mercati . 
Queste prospettive possono essere concretate se i Paesi della Comunità , del Nord America e del Giappone sui quali cadono le maggiori responsabilità politiche , dispongono di organi tecnici di consultazione permanente e di generale coordinamento . 
[ Al vertice di Rambouillet ] 
A proposito della congiuntura economica internazionale , Moro ha condiviso gli orientamenti di massima scaturiti dall’ analisi che ne è stata fatta , ed ha dato il suo consenso ai quattro grandi principi che ispireranno in avvenire l’ azione dei sei paesi rappresentanti a Rambouillet : 
Il presidente del consiglio ha illustrato nei dettagli la situazione dell’ economia italiana , precisando che il governo ha inteso e intende affrontare il momento di crisi non soltanto con provvedimenti di carattere congiunturale ma anche con un’ azione a medio termine basata su alcuni obiettivi di fondo : 
evitare che i consumi crescano più degli investimenti , aumentare la capacità fiscale dello stato , incanalare il volume del risparmio verso gli investimenti . 
Il governo italiano – ha detto Moro – intende reperire , e far reperire alle imprese , i mezzi finanziari necessari alla ripresa degli investimenti mediante un massiccio collocamento di obbligazioni e di titoli di stato presso i risparmiatori . 
Inoltre , il governo italiano intende rafforzare il prelievo fiscale sulle categorie di reddito tra le quali è apparso più notevole sinora il fenomeno dell’ evasione . 
Il collocamento dei titoli obbligazionari presso il pubblico , e in misura minore presso le banche , darà maggiore elasticità alla politica monetaria , che potrà così agire sulla base monetaria e sul credito bancario in funzione dell’ andamento dei conti con l’ estero e , in particolare , del movimento di capitali . 
Moro ha sottolineato che , deliberando questo piano di riconversione a medio termine , il governo riconosce che difficilmente si potrebbe procedere oltre sul piano della politica congiunturale e riconosce altresì che se si vuole uscire dalle sacche della recessione è indispensabile un’ azione di lungo respiro che elimini almeno alcune delle principali strozzature strutturali di cui soffre l’ economia . 
Il presidente del consiglio ha riepilogato i dati essenziali , e più aggiornati , dell’ economia italiana : 
rispetto al 1974 il deficit della bilancia dei pagamenti ( partite correnti ) si è ridotto da 7 , 7 miliardi di dollari a meno di uno ; 
il tasso di inflazione è passato dal 25 a meno del 18 per cento ; 
i prezzi al consumo hanno mostrato un’ importante decelerazione . 
Di fronte a questi elementi positivi ve ne è uno negativo , la pesante flessione dell’ attività produttiva . 
Nel terzo trimestre del 1975 la capacità utilizzata nell’ industria si è ridotta al 68 per cento . 
Di conseguenza , nonostante che l’ intervento della cassa integrazione si sia raddoppiato , la disoccupazione è aumentata ed il suo tasso è passato dal 2 , 9 del 1974 al 3 , 5 . 
Questo aumento è particolarmente preoccupante perché l’ Italia ha il più basso rapporto di popolazione attiva rispetto agli altri paesi industrializzati . 
Quest’ anno il prodotto nazionale lordo ( in termini reali ) si ridurrà rispetto al 1974 del 3 , 3 per cento ; 
è il peggiore risultato dal dopoguerra in poi . 
Moro ha ricordato i principali provvedimenti congiunturali adottati dal governo , come la riduzione dei tassi di interesse a breve dal 19 al 12 per cento , ed ha concluso che è indispensabile che i paesi economicamente più importanti provvedano ad espandere la loro domanda interna nel quadro di un programma antinflazionistico . 
Egli ha anche richiamato l’ attenzione sul pericolo che per la ripresa viene dall’ enorme disavanzo accumulato dai paesi in via di sviluppo non produttori di petrolio nei loro conti con l’ estero ( 25 miliardi di dollari nel 1975 ed altrettanti previsti per il 1976 ) . 
Con simili debiti questi paesi hanno difficoltà a reperire finanziamenti esteri e di conseguenza sono portati a ridurre il flusso delle loro importazioni , con effetti molto negativi non solo sullo sviluppo economico dei singoli paesi ma anche per l’ intero commercio mondiale . 
Il fatto è particolarmente grave per l’ Italia che indirizza verso i paesi emergenti il 30 per cento delle esportazioni . 
A proposito del commercio internazionale , il presidente del consiglio italiano ha fatto notare che è proprio nei momenti di crisi che va rafforzato , sia pure con gli opportuni adeguamenti , il principio della liberalizzazione degli scambi che ha portato all’ impressionante sviluppo verificatosi in questo campo negli ultimi trent’ anni . 
A proposito delle questioni monetarie , Moro ha insistito sull’ importanza che non si abbandoni il proposito di pervenire ad un sistema più stabile . 
Il governo italiano ritiene fondamentale questo obiettivo , non solo dal punto di vista economico ma anche da un punto di vista politico . 
[ Sui risultati del vertice di Rambouillet ] 
« Nel quadro dell’ evoluzione in atto in tutta la situazione mondiale – ha dichiarato al termine del vertice di Rambouillet il presidente del Consiglio italiano Moro – questa riunione acquista certo un significato e un’ importanza particolari » . 
« Tra gli orientamenti emersi , mi sembrano in questo momento di grandissimo rilievo : 
« Noi abbiamo ritenuto importante e significativa la partecipazione dell’ Italia a questo incontro , nel quale abbiamo potuto ripetutamente far sentire la voce di un paese , preoccupato sì per i tanti problemi da affrontare , ma anche deciso a superarli e convinto che ciò possa avvenire attraverso una collaborazione internazionale , che esprima la volontà di pace e di progresso di tutti i popoli » . 
« È doveroso da parte mia esprimere infine al Presidente della Repubblica francese il più vivo ringraziamento per la grande cortesia con la quale ci ha accolti in questa riunione , e ce ne ha reso , ad un tempo , gradevole e utile lo svolgimento . 
Essa rappresenta , ne sono sicuro , un importante successo ed il modo appropriato con il quale alcune grandi democrazie del mondo sono determinate ad assumere le loro responsabilità » . 
[ All’ Unione economica sindacale delle attività autonome ] 
Desidero ringraziarLa per la Sua lettera di invito così cordiale ed amichevole . 
Il sentimento di fiducia che anima l’ Organizzazione nei miei confronti è , ad un tempo , motivo di conforto e di stimolo . 
Nell’ esprimere la mia sentita adesione al Convegno che affronta un tema di grande importanza , Le assicuro il massimo impegno del Governo e mio personale per l’ esame dei problemi sottoposti alla mia attenzione . 
Come Lei ha avuto l’ amabilità di ricordare , ho sempre guardato con grande interesse e comprensione al mondo delle attività autonome minori e in particolare all’ artigianato , che esprime la fantasia , l’ iniziativa e la buona volontà di quanti , con grande spirito di sacrificio , portano avanti , in un momento così difficile , un’ attività preziosa per la comunità nazionale . 
È un settore , quello che l’ Unione rappresenta , che meriterebbe da parte dei giovani una maggiore considerazione e anche in questo senso credo debba essere svolta un’ azione di convinzione e di preparazione affinché non si esaurisca una componente tanto significativa del mondo produttivo . 
Sono certo che l’ appello che il Governo ha rivolto e rivolge a tutti gli italiani per uno sforzo comune al fine di superare l’ attuale crisi economica troverà un’ eco particolare tra i partecipanti dell’ incontro . 
La prego di estendere a tutti gli associati l’ espressione della mia solidarietà e del mio augurio più vivo , lieto se dei risultati del Convegno vorrà darmi diretta informazione . 
[ Al Consiglio nazionale della Dc ] 
Le elezioni del 15 giugno hanno introdotto grossi elementi di novità nella vita politica italiana . 
I partiti ne sono stati scossi . 
Anche quelli che hanno conseguito indiscutibili vantaggi , si sono trovati di fronte a molti e difficili interrogativi . 
Rotto il vecchio equilibrio , non se ne è ancora composto un altro . 
La Democrazia Cristiana in particolare è stata colpita dagli avvenimenti e non ha ancora ritrovato la sua collocazione appropriata nello schieramento politico italiano . 
Espressione di questo travaglio è stata la crisi di segreteria del luglio scorso , che ci ha visto divisi su talune valutazioni di giustizia e di opportunità . 
L’ on. Zaccagnini , con il prestigio scaturente da una vita intemerata e da una lunga milizia per ideali cristiani e democratici , ha assunto , in un momento estremamente difficile , la Segreteria politica con il precipuo intento di assicurare una transizione ordinata e ragionevole verso il Congresso ed un definitivo assetto politico e programmatico del partito . 
Il traguardo così ravvicinato che Zaccagnini ha indicato dà a tutta la sua opera un senso di esemplare distacco ed invita a raccogliere in questo breve periodo tutte le forze nel segno dell’ unità del partito . 
Da ora in poi si andrà dunque svolgendo il dibattito congressuale , nel quale tutte le posizioni potranno essere espresse e vagliate . 
Il primo e più rilevante contributo è quello dato dal Segretario politico con la sua acuta , penetrante relazione . 
La discussione già comincia dunque ma non potrà che concludersi al Congresso . 
Questa circostanza valga ad attenuare ogni tensione e a dare a questo Consiglio Nazionale un carattere amichevole ed aperto . 
Credo che siamo tutti d’ accordo nel desiderare un congresso di tipo nuovo , un congresso , come si dice , aperto , capace di superare il tradizionale confronto tra posizioni cristallizzate e gruppi chiusi . 
Io non sono così pessimista su di noi , sulla nostra storia , da ritenere che ogni manifestazione di vita fin qui nella Democrazia Cristiana sia stata caratterizzata da una ragione di potere che soffoca lo spirito della milizia politica . 
Ma è pur vero che incrostazioni non sono mancate e che è importante , di fronte al difficile compito che ci aspetta , che noi abbiamo il fermo proposito di liberarcene . 
Io non so davvero se un congresso a tesi sia più autentico di un congresso il quale si qualifichi per mozioni . 
Quello che conta è lo spirito che anima il nostro incontro e che può farsi valere con l’ uno o l’ altro sistema di organizzazione . 
E cioè uno spirito di solidarietà e di amicizia che si esprima in tolleranza democratica , reciproco rispetto , comune tensione ideale come si addice a coloro che vivono insieme in un partito . 
Non deve avvenire che le distanze tra noi siano , come talvolta appaiono , maggiori che non nei confronti di altri partiti . 
Non deve accadere , pur in presenza di legittime diversità , che esse siano irrigidite fino alla ostilità ed incompatibilità . 
Questo è il modo di valorizzare l’ intera Democrazia Cristiana . 
Si vince così la tentazione delle contrapposizioni radicali . 
Ferma restando la mia preferenza per una gestione unitaria del partito , nella quale si registrino di volta in volta diverse posizioni politiche , se una organica articolazione di maggioranza e minoranza dev’ essere , in omaggio alla realtà , stabilita , essa sia temperata da quello spirito unitario e da quel reciproco rispetto dei quali dicevo innanzi . 
È dunque comune il riconoscimento che , in questa epoca di grandi trasformazioni sociali e politiche , debba esservi un partito aperto che nasca appunto da un congresso aperto . 
Si tratta d’ impedire , soprattutto in un partito come il nostro , che si perpetui senza alcuna mediazione il dualismo tra società civile e società politica . 
Non si tratta solo di rispettare le molteplici significative manifestazioni della società civile e le esigenze che essa autonomamente propone . 
Bisogna di più che il partito nella sua interna consistenza ed organizzazione , sia tale da essere specchio della realtà sociale alla quale si riferisce . 
Giova a tal fine una molteplicità di istanze proprie di analisi e di rappresentazione di quella realtà . 
A tal fine mi sembrerebbe conveniente , benché non abbia nessuna idea precisa e ferma a questo proposito , che il Congresso esprima non soltanto il dato , pure essenziale , della organizzazione territoriale del partito , ma anche , in misura appropriata , le rappresentanze politiche , regionali , amministrative , le quali , per il diretto contatto con la base elettorale , possono rendere più acuta la sensibilità della Democrazia Cristiana . 
Il dosaggio non è certo facile , ma il tentativo deve essere fatto con impegno . 
C’ è poi un altro tema delicato con il quale conviene cimentarsi , nell’ intento di aprire il partito ai mille fermenti della società contemporanea . 
Vi sono personalità ed articolazioni sociali non prive di attenzione e di simpatia nei confronti della Democrazia Cristiana . 
Senza alcuna confusione ci si può sforzare di dare , nel partito e in particolare nel Congresso , voce ai bisogni ed alle attese di questi vitali raggruppamenti sociali . 
E così pure nel Consiglio Nazionale mediante una misurata , ma significativa cooptazione di personalità capaci di rendere il partito più aderente alla società che esso deve ordinare . 
Quel che è in gioco ancora una volta è la natura popolare del partito . 
Queste cose debbono essere riprese in esame in questo momento con un interrogativo posto alla nostra coscienza . 
Non possiamo sperare di recuperare la nostra iniziativa , com’ è pur richiesto , se non sia assicurata la nostra adesione all’ anima popolare del Paese . 
La materia sociale , alla quale sin dall’ inizio ci siamo applicati , non è di ceti privilegiati , ma di masse popolari , non è di poteri antichi , ma di poteri emergenti e destinati a dare nuova storia . 
Guai a noi se si spegnesse o anche solo attenuasse il carattere evolutivo della nostra esperienza sociale . 
E cioè quel progressivo allargarsi dell’ area del potere , quell’ espandersi senza esclusioni dell’ area del benessere , della dignità , dell’ iniziativa , fino a coincidere con l’ intera realtà sociale . 
È questo moto di eguaglianza e di giustizia che contraddistingue una società in progresso e , per quanto riguarda la sua guida , un partito di progresso e quindi veramente popolare di fronte ad un partito conservatore e quindi parziale . 
Evidentemente , in questa prospettiva , l’ accento è posto non sugli equilibri esistenti , ma su quelli nuovi che si vanno dinamicamente esprimendo ed assestando . 
Quello che conta non è il punto di partenza , ma il punto di arrivo ; 
non l’ equilibrio che c’ è , ma l’ equilibrio che si fa . 
Non v’ è quindi dubbio dove si sia nel senso della storia . 
Avrebbe potuto un partito detenere una posizione determinante , come al nostro è accaduto , senza una robusta vena popolare , senza intuizione autentica di progresso e di giustizia ? 
E potrebbe aspirare a conservare questa caratterizzazione e questa funzione , ora che lo scontro politico si fa più acuto , un partito che non avesse , appunto , questo senso della storia , questa ragione di sviluppo , questo continuo e pungolante inappagamento ? 
È qui la base per il confronto con il Partito Comunista . 
Ebbene non si giunge ad un serio confronto , tra Democrazia Cristiana e Partito Comunista , se non sul terreno dell’ ordinamento globale della società , se non nello sforzo di prendere possesso , per nobilitarla ed umanizzarla , dell’ intera realtà popolare . 
Rinunciare a comprendere ( ed a farsi comprendere ) giovani , donne , lavoratori , significa rinunciare ad una posizione storica , ad una funzione storica , per accontentarsi , finché si possa , di gestire timidamente ed oscuramente il presente . 
Significa perdere la prospettiva ed il senso dell’ avvenire . 
Possiamo e dobbiamo non condividere l’ intuizione di fondo sulla base della quale il Partito Comunista interpreta e guida la vita popolare . 
Possiamo e dobbiamo contrapporvi la nostra , strettamente legata alla nostra visione cristiana dell’ uomo , alla nostra consapevolezza della vita con i suoi valori e le sue esigenze . 
Ma non può esservi confronto efficace , ove si rinunzi ad una parte cospicua della realtà sociale e si sia indifferenti e impotenti di fronte al grande moto evolutivo della storia umana . 
In questo senso certamente innumerevoli sono le voci da ascoltare , le sensibilità da raccogliere , gli interessi da valutare , gli ideali ai quali aprirsi , le aspirazioni da tenere in conto , le spinte di giustizia e di libertà da favorire . 
Un partito aperto è un partito che non rinunzia a nessuno dei compiti che la storia propone . 
Esso è aperto perché popolare . 
È popolare perché è aperto . 
Tale deve essere la Democrazia Cristiana soprattutto nell’ attuale contesto storico , ritrovando in una grande sensibilità sociale la sua ragione d’ essere al centro della vita del Paese . 
Per quanto riguarda le forze politiche , la Democrazia Cristiana ha fatto da tempo le sue scelte , accettando un rapporto essenziale e sempre , in certo senso , privilegiato con il Partito Socialista . 
Confermiamo il nostro profondo rispetto per repubblicani e socialdemocratici . 
Ma non si toglie nulla al valore , che va anche qui sottolineato , attribuito ai rapporti con gli altri partiti della coalizione , oggi sospesa , di centro-sinistra , se si dà al Partito Socialista un riconoscimento dovuto alla vastità crescente dei consensi popolari ed alla collocazione strategica sulla sinistra dello schieramento politico . 
È dal 1963 che l’ equilibrio è cambiato ed è entrato con funzione determinante nell’ area di governo il Partito Socialista Italiano . 
Le polemiche tendenti a svalutare questo nuovo corso , possono sì registrare un logoramento , ma non infirmare la grande importanza e la profonda innovazione di quel mutamento politico . 
Esso significa l’ integrazione , sia pure a livello di alleanza , tra due diverse tradizioni ed esperienze politiche , quella cattolica e quella socialista , accomunate dall’ ispirazione popolare e dall’ intento di approfondire e sviluppare la democrazia italiana . 
Queste generali linee direttive sono state largamente attuate , anche se non è del tutto adeguata la realizzazione programmatica concreta . 
Il rapporto tra i due partiti è senza ombre per quanto attiene alla concezione della libertà nella società e nello Stato . 
Manca qui quella ambiguità che , sotto il profilo delle esperienze storiche , fa da remora ad analogo contatto con il Partito Comunista . 
La polemica sulla disattenzione nei confronti del Partito Socialista non ha fondamento . 
Nessun democratico cristiano immagina surrogabile con altri il collegamento che sussiste con il Partito Socialista nella prospettiva della garanzia e dello sviluppo della democrazia italiana . 
Quel che può dare questa falsa impressione è la difficoltà di riprendere i contatti con il Partito Socialista , la vaghezza di talune proposte , i condizionamenti pericolosi che esse potrebbero comportare . 
Il Partito Socialista Italiano ha per noi una funzione insostituibile nella democrazia italiana . 
Naturalmente siamo consapevoli che la comune base popolare deve essere preservata e sviluppata . 
A questo fine giova un congresso chiarificatore , dopo gli eventi traumatici dei quali siamo stati spettatori , ma dai quali abbiamo tratto la lezione di non arroccarci in posizioni difensive e chiuse , ma di inserirci , invece , in fedeltà alla nostra tradizione , nel moto popolare che è proprio di questo momento storico . 
A questa prospettiva positiva abbiamo inteso rispondere con un riesame critico che investe tutti i settori della vita del Partito e con propositi di coraggio e coerenza . 
Il Congresso , che stiamo per celebrare , è un momento essenziale di questo adeguamento alla realtà storica di oggi . 
C’ è chi ha parlato a questo proposito di una rifondazione , io preferirei dire una verifica , perché sia chiaro che il nostro domani , quale noi lo intravvediamo , non contraddice la nostra tradizione ed esperienza , dalle quali , proprio con logico e coerente sviluppo , ci proponiamo di trarre quelle rilevanti novità che il momento storico richiede . 
Dicevo che siffatta richiesta si indirizza specialmente a noi in considerazione delle nostre particolari responsabilità , ma non esclusivamente a noi . 
Sappiamo , dalla nostra stessa esperienza di Governo , che il Partito Repubblicano è pronto a collocarsi su un terreno avanzato di realizzazioni sociali e di sviluppo civile . 
Non desidero certo entrare d’ altra parte nelle vicende dei due partiti che si richiamano al socialismo e nella loro interna polemica . 
Vorrei solo rilevare la crescente consapevolezza di nuove realtà sociali e politiche , anche se sembri trarsene da parte socialdemocratica spunti polemici nei confronti della Democrazia Cristiana e della sua forza che pure ha sempre tempestivamente favorito ogni utile evoluzione sociale e politica . 
Con ciò non si vuole prefigurare nessuna formula di governo , perché nella situazione presente sarebbe arbitrario ed imprudente avventurarsi in qualsiasi congettura sull’ avvenire . 
La sola cosa certa è che non si può attendere una soluzione tradizionale di un’ eventuale crisi e che conviene fare ricorso all’ immaginazione ed all’ inventiva , se si vuole lanciare uno sguardo , non senza speranza , verso il domani . 
Ma è altrettanto certo che le sole ipotesi le quali abbiano un minimo di attendibilità , comportano la presenza sulla scena politica di partiti vivi ed aperti , capaci di affrontare riforme sul terreno sociale come su quello civile e politico . 
Tra i dati nuovi della situazione c’ è l’ accresciuta presenza ed influenza del Partito Comunista dopo la tornata elettorale del 15 giugno . 
Dal precedente Consiglio Nazionale a questo non è cessata la polemica sui rapporti nostri e dei partiti democratici con il Partito Comunista . 
Questa polemica ha visto l’ accentuazione delle ragioni di diversità che sussistono tra questo Partito e quello Socialista , le quali sono anche ( ma non sono le sole ) ragioni di diversità tra il Partito Comunista e la Democrazia Cristiana . 
Questi motivi , che attengono all’ esperienza storica del comunismo internazionale ed alla piena ed obiettiva credibilità delle vie nazionali al socialismo , debbono essere sottolineati , perché fanno ostacolo , insieme ad altri , per quanto ci riguarda , alla prospettiva di estendere ai comunisti le responsabilità della maggioranza e del Governo . 
Queste ed altre diversità consigliano di non alterare lo schema del rapporto appropriato tra Democrazia Cristiana e comunismo , tra partiti democratici e comunismo , il quale preservi i ruoli rispettivi di maggioranza e di opposizione . 
Alla richiesta socialista di associare alle responsabilità di governo , in qualche forma , il Partito Comunista , la risposta non può essere positiva . 
Può e deve stabilirsi invece un utile confronto che è tanto più ricco di contenuto quanto più libero da equivoci . 
Per confronto s’ intende un’ attenzione rivolta all’ opposizione comunista ed alla sua proposta politica . 
Un’ attenzione dovuta per sensibilità democratica e realismo storico , sì da fare confluire nella valutazione della maggioranza e del Governo anche i dati offerti dal Partito Comunista Italiano nel libero esercizio dell’ opposizione . 
Il confronto attiene per la Democrazia Cristiana ad un modo responsabile di gestire la propria originale natura e funzione nella dialettica democratica . 
Per quanto grande sia , com’ è in effetti , la diversità tra i due partiti , essa non impedisce che si sappia e si valuti , per agire a ragion veduta né preclude un discorso civile . 
Un discorso che può registrare divergenze come parziali convergenze , anche se non può approdare ad una posizione generale d’ intesa . 
Se un tale confronto mancasse , ne risulterebbe impoverito il gioco democratico , il che è tanto più grave quando siano escluse proprio intese politiche generali ed avvicendamenti di potere . 
C’ è in questo tutt’ altro che fatalismo e rassegnazione ; 
c’ è invece la corretta volontà di qualificare nel paragone le scelte autonome della Democrazia Cristiana . 
Desidero dire , a conclusione del mio intervento , poche cose intorno al Governo , che ho l’ onore di presiedere con la leale ed efficace collaborazione del Partito Repubblicano . 
Certamente il Governo sopravvive oggi in parte alla ragione che si era assegnata di colmare cioè un vuoto di potere e d’ impegnare , all’ interno o all’ esterno , nel solo modo possibile , le forze della coalizione di centro-sinistra in vista di una sua possibile ricostituzione , quando i tempi fossero diventati maturi . 
Colmiamo ancor oggi un vuoto di potere , ma la ricostituzione della coalizione appare esclusa dalle decisioni del Partito Socialista , in parte anticipate , ma diventate poi esplicite dopo il voto del 15 giugno . 
Prospettive non si profilano all’ orizzonte , salvo quella avanzata in modo sfumato dal Partito Socialista , d’ impegnare cioè in qualche modo il Partito Comunista . 
Essa non appare suscettibile di essere attuata e se fosse prospettata in caso di crisi di Governo , precluderebbe presumibilmente una soluzione positiva . 
In mancanza , allo stato delle cose , di qualsiasi alternativa , lo sbocco sarebbe delle elezioni anticipate in un clima di grande tensione e con il Paese che vive il più difficile momento del dopoguerra . 
Questa è la realtà delle cose . 
Se fosse ritenuta attuabile una formula di coalizione , noi saremmo ben lieti di rendere possibile questo sviluppo . 
Se , pur escludendo una coalizione , si ritenesse di potere costituire un Governo non molto dissimile da questo , ma più autorevole ed efficace , saremmo egualmente lieti di cedere il posto . 
Purtroppo né l’ una né l’ altra di queste ipotesi appare realizzabile . 
In questa situazione il Governo , per ingrata che possa essere la sua posizione , non ritiene di potersi assumere la responsabilità di dare le dimissioni . 
Ecco tutto . 
Certo , come si diceva , il Governo sopravvive alla sua originaria ragion d’ essere , ma non senza motivazioni . 
Esso colma dunque un vuoto di potere e realizza il solo equilibrio parlamentare e politico che appaia oggi possibile . 
Dobbiamo avere dunque il coraggio di rimanere ; 
un coraggio più grande che non sia quello di ritirarci . 
Così stando le cose , non si vede l’ utilità , soprattutto per i riflessi di politica internazionale , di ricordarci , così spesso , il che avviene in settori non irrilevanti della maggioranza , la nostra fragilità , esasperando il giudizio di insufficienza con un’ accusa indiscriminata d’ incapacità di operare . 
E questo non è vero . 
Perché il Governo , pur in presenza delle grandissime difficoltà che tutti conosciamo , ha regolarmente adempiuto ai suoi compiti , ha realizzato fin qui il suo programma , ha assunto iniziative nuove che , corrispondendo alle esigenze del Paese , hanno trovato , sia pure con emendamenti , la sanzione parlamentare . 
Su richiesta dei sindacati confederali , anche come contributo ad una diminuzione della tensione in occasione degli importanti rinnovi contrattuali in corso , il Governo ha predisposto alcune linee di sviluppo della nostra economia e di ristrutturazione industriale . 
Intorno a questo tema , come del resto per altri , il Governo ha proceduto ad opportune consultazioni ed ha tenuto vivo un ampio dibattito . 
Non c’ è motivo di dubitare che noi faremo conto di quello che ci è stato detto e ci muoveremo nel modo più appropriato per soddisfare le esigenze del Paese ; 
le quali chiedono tra l’ altro di conciliare la concretezza degli interventi con l’ elemento conduttore e chiarificatore di un quadro d’ insieme . 
Come ho avuto occasione di dire altrove , il Governo non intende vivere di rendita semplicemente sulla difficoltà che si riscontra nel sostituirlo . 
In ogni campo , esso è all’ opera . 
L’ incertezza della sua sorte non lo fa desistere dall’ iniziativa legislativa e politica . 
Il Governo vive dunque intensamente ogni giorno , ben sapendo che esso potrebbe essere l’ ultimo . 
Ma veramente poco potrebbe il Governo nelle presenti circostanze , se esso non ottenesse comprensione e collaborazione , in ogni settore e secondo il ruolo di ciascuno . 
Il nostro vivo appello al Paese , perché prenda coscienza della gravità della situazione e secondi , per quanto è possibile , la nostra azione , non tende a corrompere né a compromettere chicchessia . 
A tutti i partiti , a viso aperto , si chiede , non già che rinunzino alle loro idee e funzioni , ma solo che esprimano le une ed esercitino le altre nella consapevolezza della fragilità , più che del Governo , del Paese , aperto a qualsiasi temibile prospettiva . 
Ai sindacati si domanda , non già di rinunziare al loro impeto a difesa di giusti interessi , ma di non chiudersi mai in roccaforti corporative e di avere consapevolezza degli interessi generali nei quali soltanto quelli particolari si possono inquadrare . 
Ai cittadini si chiede di tener conto dello Stato in cui si compie una sintesi di interessi e valori , nella quale , in democrazia , tutti possono riconoscersi . 
Se dovessi dire come vedo la situazione italiana oggi in confronto di come appariva un anno fa , all’ atto della costituzione di questo Governo , dovrei dire che essa è aggravata . 
Com’ era comprensibile , la logica della crisi economica , sociale e politica ha avuto finora il sopravvento . 
Non me ne stupisco , tenendo anche conto del grande disorientamento elettorale e post-elettorale . 
Ma non è aggravata nella misura in cui avrebbe potuto esserlo , se non ci fosse stata la nostra iniziativa e la risposta del Paese . 
Ora che la crisi è , secondo la sua logica , al punto più acuto , vogliamo sperare che si profilino i primi segni di distensione . 
Non mi faccio naturalmente alcuna illusione , ma almeno voglio dire con certezza che la collaborazione internazionale , la quale è in atto , e la collaborazione di cittadini e forze sociali può condurci verso la ripresa . 
Ci aspettano certo giorni difficili in questo durissimo inverno . 
Io mi auguro che il peggio stia per passare . 
Sono certo che il Governo , e così i partiti , in primo luogo la Democrazia Cristiana , faranno il loro dovere . 
[ Al Consiglio europeo ] 
La decisione di eleggere il Parlamento europeo a suffragio universale diretto , nella primavera del 1978 , tra maggio e giugno è « una decisione fondamentale , e da molti anni attesa , per la costruzione di una Europa unita e democratica . 
Essa testimonia dell’ impegno europeista di ciascuno dei nove governi dei paesi membri della Comunità » . 
È certo significativo che proprio in questo momento difficile per l’ economia nazionale dei nostri paesi e soprattutto per le nostre forze lavoratrici , si manifesti la decisa volontà dei governi di attuare uno sforzo solidale , riportando il processo di integrazione economica e politica dell’ Europa nel solco primario della volontà e del consenso popolare : 
vogliamo costruire l’ Europa dei popoli » . 
« Un’ Europa forte della sua legittimità democratica avrà sempre più slancio e volontà di svilupparsi unitariamente in tutti i campi , ed avrà altresì stimolo e possibilità sempre maggiori di aprirsi alla cooperazione internazionale e alla solidarietà con il mondo esterno » . 
[ Agli allievi dell’ Accademia navale ] 
Ufficiali , Sottufficiali , Allievi Ufficiali , Marina i , sono molto lieto di essere presente alla cerimonia del giuramento degli Allievi Ufficiali dell’ Accademia Navale di Livorno . 
È un giorno solenne quello nel quale il soldato fa proprio il sacro dovere di difendere la Patria . 
Ma lo è tanto più per voi , Allievi Ufficiali , per i quali il servizio militare è una scelta per la vita , che rende più intenso e ricco di contenuto l’ obbligo di fedeltà alla Patria italiana . 
La mia presenza significa innanzitutto deferente omaggio alla Marina italiana . 
Ne richiamo in questo momento la storia gloriosa , intessuta di puntuale servizio , di silenziosa abnegazione , di consapevole eroismo fino al sacrificio supremo . 
Mi inchino dunque reverente ai marinai d’ Italia , ai caduti , ai mutilati , ai feriti , ai combattenti , a tutti coloro che hanno vegliato e vegliano sul nostro lungo confine marittimo . 
Ma io desidero ancora sottolineare che vi sono nella vostra scuola Allievi di nazionalità diversa , provenienti da Paesi a noi legati da durevole e viva amicizia . 
È motivo di orgoglio per noi e stimolo a ben fare il constatare come sia stata accordata preferenza all’ Italia , come sia stata prescelta per una solida educazione marinara la gloriosa Accademia navale di Livorno . 
Questa , come ogni altra affermazione del nostro Paese , è profondamente gradita . 
Nella fraternità d’ armi dei giovani è il segno dell’ amicizia tra i popoli . 
Ed a questi popoli desidero inviare un caloroso saluto ed augurio . 
Infine la mia presenza significa , Allievi Ufficiali , un’ attenzione , insieme rispettosa e cordiale , che si indirizza a voi ; 
un omaggio reso alla vostra limpida e vibrante giovinezza ; 
uno sguardo , attraverso voi , rivolto al futuro e non senza speranza . 
Parlo di ciascuno di voi individualmente . 
Non siete infatti un gruppo indifferenziato ed anonimo , ma singole personalità , ciascuna con la propria sensibilità e coscienza . 
Sono venuto dunque a dirvi , in questo giorno solenne nel quale comincia a svolgersi la vostra alta funzione di fronte al Paese , che abbiamo fiducia in voi , nella vostra serietà , nel vostro senso di responsabilità . 
E quanto più è difficile il momento storico , tanto più vengono naturali questo riferimento e questo appello . 
Ecco , mi rivolgo a voi come militari e come cittadini . 
Il vostro servizio verso il Paese sarà svolto in armi e tenderà ad assicurare contro ogni minaccia l’ integrità dei confini , la vita della nazione , le istituzioni che ci reggono , proteggendo i nostri diritti . 
Voi sapete bene che non vi sarà chiesto di attaccare . 
L’ Italia ripudia la guerra come strumento per risolvere controversie internazionali [1] , respinge la violenza , si inserisce in solidarietà sempre più vaste e sempre più organiche . 
La forza delle armi può essere impiegata solo per la difesa , solo per contrastare l’ altrui ingiustizia ed interferenza . 
Se si presentasse una tale necessità , voi farete certo fino in fondo il vostro dovere come lo fecero coloro che vi precedettero nei severi studi e nei sapienti addestramenti di questa Accademia . 
Ma tutta la nostra politica è rivolta a far sì che una tale drammatica situazione non si presenti per il popolo italiano . 
Forti del presidio delle nostre forze armate , noi lavoriamo per prevenire la guerra . 
Lo facciamo , tra l’ altro , con una politica di alleanza che moltiplica la nostra capacità di resistenza in ragione delle solidarietà che ci sono date nel quadro dell’ Alleanza Atlantica . 
Lo facciamo proprio attraverso la politica di distensione che l’ integrazione militare e politica ci consente e ci incita a perseguire . 
Questa politica di sicurezza e di pace noi svolgiamo con il consenso dei cittadini e quindi anche con il vostro consenso . 
Il vostro stato militare , del resto , s’ intreccia con il vostro stato di cittadini . 
Difendete la Patria appunto come cittadini solleciti del bene comune . 
Siete in modo esemplare nella vostra comunità nazionale e ne sentite vivamente i bisogni e le ispirazioni . 
Siete privilegiati nel senso di vivere ad un grado più alto la solidarietà sociale ed il servizio per gli altri . 
Siete un punto di riferimento che esalta le virtù civili del popolo italiano . 
Questa intensità del vostro dovere sociale non vi toglie peraltro le prerogative proprie dei cittadini , il godimento intero di quei diritti umani , civili e politici che una democrazia riconosce come inalienabile patrimonio della persona . 
Certo questi diritti si esprimono nel contesto severo della disciplina e del decoro militari . 
Vi è un modo speciale , controllato e serio , di coltivarli e di farli valere . 
Ma , in linea di principio , e sempre più , man mano che ideali democratici vanno permeando la vita sociale , il soldato è cittadino in pienezza di diritti e partecipa con la sua coscienza critica e la sua consapevolezza storica all’ opera quotidiana di edificazione della comunità nazionale . 
Allievi Ufficiali , il nostro Paese è molto cambiato nel corso di questi anni . 
Un grande sviluppo è in corso che fa dell’ Italia rurale e chiusa un Paese industriale ed aperto . 
Con lo sviluppo non sono andate perdute però antiche virtù militari e civili che hanno pieno diritto di cittadinanza nell’ Italia degli anni ‘ 70 . 
Il bene supremo è la libertà , alla cui conquista i soldati italiani hanno degnamente partecipato nella Resistenza . 
La libertà deve essere naturalmente presidiata da senso di responsabilità e di dovere . 
Quando esso vi sia , la libertà dà pienezza alla vita individuale e sociale . 
E questo rende umana e grande la nostra Patria . 
Vi saluto dunque come parte integrante e viva della Nazione . 
A voi il compito di garantire ed alimentare con la vostra disciplinata fermezza , ma anche con la vostra intelligenza , sensibilità ed iniziativa il grande e difficile processo di sviluppo del nostro Paese . 
A voi il compito di tenere alto in campo ed in ogni circostanza il nome d’ Italia . 
Viva l’ Italia . 
Viva la Marina . 
[ Per l’ anniversario dell’ istituzione della Cassa di Risparmio di Puglia ] 
« Dinanzi a fatti di così vasta portata l’ iniziativa dei pubblici poteri deve essere puntuale e ferma , anche se non si può immaginare un capovolgimento istantaneo della situazione . 
Quanto avviene in altri paesi , più prosperi del nostro , sta a dimostrarlo . 
Si possono però registrare alcuni lievissimi segni di ripresa , e ciò conforta il governo , il quale svolge fin dalla sua costituzione una coerente azione anticongiunturale . 
Consapevole delle sue responsabilità , esso non desisterà dalla sua iniziativa » . 
« Un dato rilevante della nostra azione è l’ approvazione in consiglio dei ministri di un disegno di legge sulla edificazione dei suoli . 
Una decisione , questa , molto attesa . 
È incomprensibile che si parli a questo proposito di un compromesso a finalità interne di partito . 
Il disegno di legge ha una sua precisa linea ed è , pur nel suo interno equilibrio , incisivo e capace di colpire fenomeni speculativi e di disordine edilizio . 
Si può ben sperare che il Parlamento ne inizi immediatamente l’ esame dimostrando così che il rinvio ad altra legislatura , di cui ci si accusa , può essere evitato con un semplice atto di buona volontà . 
Nella prossima settimana il governo riferirà in Parlamento sull’ elaborazione , ormai avanzata , di provvedimenti economici a medio termine secondo una visione organica delle esigenze del paese » . 
« Sono in corso imponenti iniziative sindacali così nel settore pubblico come in quello privato . 
L’ azione sindacale non può essere in nessun modo contestata , ma è doveroso richiamare – lo si è già fatto nel recente passato – le grandi forze sociali , come tutte le parti interessate , al senso di responsabilità . 
Ad esso , del resto , le grandi forze sociali hanno detto di volersi ispirare e non abbiamo motivo di dubitare della rettitudine delle intenzioni » . 
« Il governo ribadisce , per parte sua , la priorità dei problemi dell’ occupazione , ai quali dedicano la loro quotidiana attenzione i ministri competenti e non senza conseguire risultati positivi . 
Ma è certo che la soluzione del problema dell’ occupazione richiede da tutti comportamenti coerenti e presuppone le disponibilità atte a favorire gli investimenti e le conversioni ritenuti necessari . 
Il primo provvedimento che il governo sta per presentare riguarderà appunto temi , assai rilevanti , di ristrutturazione industriale . 
Il paese può essere certo , pur nella durezza di questa aspra stagione , che nulla viene trascurato nel dar corso alle cose fattibili » . 
« La compostezza e la concordia della nazione d’ altra parte sono condizioni necessarie e sufficienti per superare questo momento estremamente difficile e intravedere più aperti orizzonti . 
E più aperti orizzonti è dato intravedere , se si porta l’ attenzione sull’ Europa . 
È di questi giorni , e non senza rilevante contributo italiano , la decisione di procedere nel 1978 all’ elezione diretta del Parlamento europeo . 
Questo , lungamente atteso , è un fatto politico di prima grandezza che , sollecitando verso l’ unità , muterà il volto dell’ Europa ed il volto dell’ Italia . 
È necessario giungere a questo momento di autentica integrazione , avendo riscoperto e ravvivato tutte le energie del paese , pronte ad esplicarsi in ogni campo , ed avendo rafforzato le istituzioni democratiche . 
L’ Italia sarà così non ai margini , ma nel pieno della vita europea » . 
[ Intervista per Politica Bancaria ] 
D . 
- On. le Presidente , nel suo ultimo discorso , a Bari , il 6 dicembre , Lei ha detto che , se si porta l’ attenzione all’ Europa , è dato intravedere più aperti orizzonti per superare questo momento estremamene difficile . 
In particolare , si è riferito alla decisione , presa a Roma il 2 dicembre , di procedere nel ‘ 78 alla elezione diretta del Parlamento europeo . 
Il fatto è certamente , come Lei ha detto , di prima grandezza , ma costituisce , ci sembra , un obiettivo politico ancora piuttosto lontano nel tempo . 
Vorremmo chiederLe se , sul piano più immediato , il vertice di Rombouillet di metà novembre e la conferenza europea di Roma dei primi di dicembre , abbiano portato qualche concreto beneficio ai rapporti internazionali e al superamento della nostra crisi nazionale anche mediante il concorso delle economie più forti . 
R . 
- È vero che l’ elezione diretta del Parlamento europeo è , per il momento , soltanto un obiettivo ancora lontano nel tempo . 
Ma è importante , nei rapporti internazionali , avere degli obiettivi comunemente riconosciuti e fissare una direzione di marcia , maggiormente se si è consapevoli degli ostacoli che si incontreranno lungo il cammino e ci si impegna in un comune sforzo verso il loro superamento . 
Quanto ai risultati più immediati , devo rilevare che , per quanto riguarda il vertice di Rambouillet , esso ha costituito un primo necessario passo verso il ripristino di rapporti di cambio che possano facilitare la ripresa economica di tutti i Paesi colpiti dalla crisi . 
Ha fornito inoltre l’ occasione per confrontare il punto di vista dei maggiori Paesi industriali del mondo sui gravissimi problemi che l’ attuale crisi economica ha scaricato sui Paesi in via di sviluppo non petroliferi e sull’ evoluzione dei delicati problemi dell’ interscambio est-ovest . 
Nella conferenza di Roma , abbiamo potuto ribadire il concetto che nell’ ambito di una politica congiunturale comune – che richiederà anche il coordinamento delle politiche di bilancio dei Nove Paesi – il problema della riqualificazione professionale e del miglioramento delle strutture del lavoro è essenziale per la ripresa economica e abbisogna di misure coordinate . 
Sono state inoltre superate le difficoltà sollevate dal Regno Unito circa la partecipazione inglese alla prossima conferenza Nord-Sud di Parigi . 
D . 
- On. le Presidente , nel discorso di Bari del 12 settembre Lei parlò di limiti necessari per i nuovi aumenti salariali e fece capire che sarebbe stato bene riferirsi all’ esempio inglese , che ha fissato nel dieci per cento la misura di tale aumento . 
Nel suo discorso del 6 dicembre , ha dichiarato che non si può contestare l’ azione sindacale ma che le grandi forze sociali , come tutte le parti interessate , non devono mancare a quel senso di responsabilità al quale esse stesse hanno detto di volersi ispirare . 
Come ritiene che evolverà la situazione , date queste premesse ? 
R . 
- Nel discorso di settembre a Bari richiamai l’ attenzione delle forze sociali sulla necessità che i costi del lavoro in Italia procedessero nel prossimo anno ad un ritmo non superiore a quello delle altre economie che nel loro complesso assorbono più di metà della nostra produzione industriale attraverso l’ esportazione . 
In caso contrario l’ obiettivo del movimento sindacale di sostenere l’ occupazione si tradurrebbe in un sostegno fornito all’ occupazione altrui e non a quella italiana . 
Non ho fatto , in occasione del discorso di Bari , precise indicazioni quantitative che richiederebbero un’ attenta analisi , oltre che degli aumenti salariali , delle prospettive della produttività e dell’ assenteismo . 
Mi sono soltanto riferito in via di esempio al tetto concordato tra il Governo britannico e le Trade Unions d’ incrementi monetari nell’ ordine del 10 per cento . 
Si tratta dunque di scelte da compiere tra la priorità del fattore occupazione o di quello retributivo : 
le grandi confederazioni non lo ignorano ed hanno certo senso di responsabilità . 
[ All’ apertura dell’ anno accademico dell’ Aeronautica Militare ] 
Allievi Ufficiali , 
ho desiderato essere presente a questa cerimonia , per dirvi , nell’ atto in cui s’ inizia un ciclo della vostra attività , il mio rispetto , la mia simpatia , il mio fervido augurio . 
Mi è gradito ricordare in questo momento l’ alto livello nel quale si colloca la vostra Accademia , destinata a preparare gl’ intrepidi ufficiali dell’ Arma Azzurra . 
La vita dell’ Aeronautica italiana è una fitta trama di comportamenti impegnati , mediante i quali si è andata e si va svolgendo la sua essenziale funzione nell’ ambito delle Forze Armate . 
È del settembre scorso la celebrazione , che io stesso ho avuto l’ onore di fare , delle leggendarie gesta degli aviatori italiani nel corso della guerra di liberazione . 
Con questo suo rilevante contributo l’ Aeronautica , fedele e pronta in ogni conflitto , ha acquisito nuove benemerenze ed ha concorso ad eventi ai quali è legata la legittimazione storica dell’ Italia democratica . 
È dunque tutta presente al mio spirito la grande tradizione di servizio e di eroismo dell’ Aeronautica Militare . 
Ad essa intendo rendere omaggio in questo momento , mentre una nuova generazione si appresta ad assolvere il suo nobile compito nella storia d’ Italia . 
Mi rivolgo dunque a voi , Allievi Ufficiali , come generosi continuatori di questo servizio reso al Paese . 
Voi siete in un contesto sociale e politico profondamente mutato in ragione della veloce evoluzione , in ogni campo , dell’ Italia repubblicana . 
La vostra sensibilità non può che essere , a sua volta , diversa . 
Agite e reagite infatti come uomini del vostro tempo . 
E tuttavia vi sono delle costanti che legano il passato al presente ed all’ avvenire . 
Vi sono valori permanenti : 
fedeltà alla Patria , spirito di sacrificio , onore militare . 
Quale che sia il modo di essere , certo più complesso e problematico , della moderna società italiana , voi vi apprestate a diventare ufficiali , a condurre cioè uomini e mezzi , in questo spirito e con queste virtù . 
Desidero dunque esprimere la mia piena fiducia in voi , giovani Allievi , che vi siete venuti formando nel clima di libertà che caratterizza il nostro come gli altri Paesi democratici . 
Ebbene , in un ambiente come questo , la persona è , mano a mano , più libera e , quanto più libera , tanto più creatrice e responsabile . 
Una tale responsabilità , nascente quindi non da una esteriore imposizione , ma dalla libertà e perciò dalla coscienza , è fondamento di quella consapevole dedizione agli altri che è amore di Patria e servizio del Paese . 
Da qui la mia fiducia in voi e la mia speranza , che , così come siete , in questa epoca di storia , voi sappiate dare , nell’ importante servizio al quale siete chiamati , il vostro insostituibile apporto alla vita del Paese . 
Una moderna visione della realtà sociale comporta una più stretta connessione tra la vita militare e quella sociale e politica . 
Mentre resta esclusa ogni inammissibile politicizzazione delle Forze Armate , le quali devono essere esclusivamente a difesa della integrità nazionale e delle istituzioni , esiste tuttavia una più viva consapevolezza civica del soldato ed una più acuta attenzione rivolta ai problemi , ai bisogni , alle aspirazioni della comunità nazionale . 
Ciò deve avvenire in forme rigorosamente compatibili con la disciplina ed il decoro militari . 
Ma non si può certo proporre una rigida divisione di sfere in contrasto con l’ unità della persona umana e , del resto , del servizio per gli altri al quale , nell’ uno o nell’ altro campo , il cittadino è chiamato . 
Io vedo dunque , Allievi Ufficiali , il parallelo e coerente svolgersi della vostra formazione nel campo militare ed in quello sociale e politico . 
Siete chiamati ora a lavorare fino in fondo in una visione armoniosa delle cose , nel rispetto della vostra vocazione che vi fa cittadini e militari in perfetta coerenza . 
Noi intravediamo e vogliamo un avvenire di pace e di civile grandezza per il nostro Paese . 
La nostra è una politica non aggressiva , ma difensiva . 
Essa tende , nello scudo protettivo dell’ Alleanza Atlantica , a promuovere più vaste solidarietà internazionali , nelle quali inserire un’ Italia libera , moderna , prospera , civile . 
Malgrado tutto è la pace che guadagna terreno in una crescente esperienza democratica nel mondo . 
La pace non è frutto però di debolezze unilaterali , ma di una misurata fermezza e forza , poste sinceramente a servizio della distensione internazionale e della intesa tra i popoli . 
In questo senso , in questa prospettiva vogliamo grande il nostro Paese e lavoriamo a tal fine . 
Voi , Allievi Ufficiali siete l’ avvenire del Paese e nella vostra personalità ricca e vibrante ne fate intravedere uno umano e degno . 
Da voi , da quel che voi siete e preannunciate , si traggono incoraggiamento e stimolo per l’ arduo compito di equilibrare ed ordinare la difficile e ricca realtà sociale del nostro tempo . 
Da questo nostro incontro derivano dunque fiducia e speranza . 
E per questo , nel momento nel quale l’ Italia ha molteplici e formidabili problemi da risolvere , io vi ringrazio per avermi dato , con la vostra compostezza e vivezza , la convinzione che il popolo italiano può vincere anche la battaglia di oggi e dare il via ad una grande fase di sviluppo nella libertà e nella giustizia . 
[ Al cinquantesimo anniversario della fondazione dell’ Università di Bari ] 
« Guardando ai cinquant’ anni di storia dell’ Università di Bari , possiamo dire di essere veramente soddisfatti di quello che è stato fatto . 
Abbiamo creato , con la collaborazione tra docenti , studenti , uomini dell’ amministrazione e della politica una grande Università nel Mezzogiorno , inserita nella crescente vita economica , sociale , civile e politica della regione pugliese » . 
Moro , nel suo discorso , ha fatto riferimento agli interventi nel settore , affermando che è compito del Governo « di assicurare al Paese la presenza di un’ Università in grado di assolvere veramente ai suoi impegni di formazione professionale , di ricerca scientifica e di elevazione umana e sociale » . 
Quindi , secondo Moro , « un’ Università come specchio della società , il luogo dove i problemi della società vengono dibattuti a livello dell’ intelligenza , della creatività propria della cultura , dei giovani » . 
Moro ha affermato di « cogliere l’ esigenza di un rinnovamento profondo della nostra società e dell’ organizzazione statuale . 
È naturale che questo profondo rinnovamento si compia con l’ impegno delle stesse Università » . 
È necessario , pertanto , che « l’ Università sia il luogo di vita sociale , un centro di sensibilità sociale e politica e che in essa si ritrovino i giovani non soltanto nei dominanti interessi della loro preparazione scientifica e tecnica , ma come generazioni traenti nello sviluppo della vita sociale » . 
[ Per il trentennale della Resistenza ] 
Signori , 
celebriamo oggi , ad iniziativa del Consiglio Regionale Puglie se che io ringrazio per la sensibilità politica dimostrata anche in questa circostanza e per il cortese invito rivoltomi , il trentennale della Resistenza , della fine dell’ occupazione straniera e della riconquista della libertà . 
Il Paese nel corso dell’ anno si è più volte soffermato su questi eventi gloriosi , rileggendo , con attenzione ed amore , una delle pagine fondamentali della sua storia . 
Ed io voglio unirmi da Bari all’ atto di omaggio , nel ricordo dei grandi sacrifici , delle altissime prove di abnegazione , dell’ eroismo che fu dei singoli come di intere comunità . 
L’ Italia rivive così una drammatica , ma esaltante esperienza ed approfondisce la sua identità nazionale . 
Quella identità nazionale appunto che si rivela in momenti di svolta , destinati ad esercitare una decisiva influenza nella storia dei popoli . 
La Resistenza fu uno di questi momenti . 
Ad essa dunque , ancora oggi , facciamo riferimento . 
Ad essa ci rivolgiamo come al luminoso passato , sul quale è fondato il nostro presente ed il nostro avvenire . 
La Resistenza fu lo scatto ribelle di un popolo oppresso , teso alla conquista della sua libertà . 
Ma essa non fu solo un moto patriottico-militare contro l’ occupante tedesco , destinato , perciò , ad esaurirsi con la fine del conflitto mondiale . 
La Resistenza viene da lontano , e va lontano . 
Affonda le sue radici nella storia del nostro Stato risorgimentale . 
È destinata a caratterizzare l’ epoca della rinnovata democrazia italiana . 
Un dato storico è da mettere in rilievo : 
alla Resistenza parteciparono , spontaneamente , larghe forze popolari , e non solo urbane , ma della campagna e della montagna . 
Furono coinvolti ad un tempo il proletariato di fabbrica , che difendeva gli strumenti essenziali del suo lavoro , e la realtà contadina . 
Alle azioni gloriose delle formazioni partigiane e del nostro corpo di liberazione , schierati in battaglia , si accompagnò un’ infinità di episodi spontanei , il più delle volte oscuri o poco noti , che rappresentarono l’ immediata risposta delle popolazioni alle sopraffazioni delle brigate nere o dell’ esercito nazista , una risposta data anche fuori dai centri urbani , nei più sperduti paesi rurali , nelle zone collinari e pedemontane . 
Questa Resistenza più ramificata e diffusa , che non è stata classificata tra le operazioni delle divisioni partigiane direttamente impegnate nello scontro armato , si è collegata molto spesso al ricordo delle lotte lunghe e tenaci che le leghe contadine avevano condotto in tante regioni : 
dal Veneto , alla Toscana , all’ Emilia , alle Puglie , contro lo squadrismo agrario e le violenze nazionalistiche o fascistiche degli anni venti e anche oltre . 
Ma non era mero ricordo , bensì un dato vitale , una sorta di impegno civile , che ha immesso nella Resistenza fattori sociali connessi con la storia delle grandi masse popolari , a lungo escluse dalla partecipazione alla vita dello Stato unitario . 
La Resistenza supera così il limite di una guerra patriottico-militare , di un semplice movimento di restaurazione prefascista , come pure da talune parti si sarebbe allora desiderato . 
Diventa un fatto sociale di rilevante importanza . 
A lungo si è ripetuto che alla piena esplicazione della Resistenza ha nociuto il peso negativo rappresentato dal Mezzogiorno , che non ha compiuto l’ esperienza della lotta partigiana del Nord Italia . 
Gli storici tendono ora a correggere questa visione dualistica , di un Nord , proiettato verso una peraltro indefinita rivoluzione , e un Sud , ancora una volta “ palla al piede ” dello sviluppo italiano . 
Il rapporto tra Mezzogiorno e Resistenza è complesso . 
Non va dimenticato , nello sfondo , ciò che pagarono le campagne del Mezzogiorno al fascismo . 
È vero , fu avviata una politica di bonifiche che consentì in un secondo tempo la formazione di ceti agrari più progrediti , meno attaccati alla esclusiva conservazione della rendita . 
Ma quel poco che si fece sotto il fascismo per il Sud , ebbe come corrispettivo il blocco dell’ emigrazione interna , una politica dei bassi salari , sperequazioni tributarie e pesanti vincoli contrattuali nelle campagne . 
Il programma fascista di un’ Italia rurale ed eroica portò in realtà ad un eccesso di popolazione contadina , costretta a vivere entro strutture economiche rimaste arcaiche e statiche e perciò prive di impulsi creativi . 
Crollato il fascismo e liberato il Mezzogiorno dalle truppe alleate , non per caso ancora una volta furono le campagne a muoversi . 
Si trattava della lotta al latifondo e della riforma agraria , cioè di una delle esperienze più significative di questo dopoguerra , che ha consentito lo svilupparsi di un grande movimento contadino nel Sud ed ha impegnato i governi in un notevole sforzo , nel suo insieme positivo . 
Ma , tornando agli anni cruciali che vanno dalla fine del ‘ 43 a tutto il ‘ 45 , non ci sembra si possa dire che il Mezzogiorno fu una remora alla realizzazione degli ideali della Resistenza . 
Non vanno dimenticati gl’ intellettuali meridionali schierati sul fronte della libertà . 
Eppoi parlano le cose . 
Il Sud ha dato con profonda convinzione il suo apporto alla guerra di liberazione ed ai primi atti dei governi della coalizione antifascista ; 
ha contribuito al crollo degli eserciti nazifascisti , facilitando la avanzata di quelli alleati ; 
ha visto la nascita e l’ affermarsi delle prime libere manifestazioni politiche dei partiti antifascisti ; 
ha scritto con la insurrezione napoletana una tra le pagine più belle della Resistenza . 
Non possiamo certo nasconderci anche le manifestazioni di rifiuto o di contrarietà contro taluni atti della politica dei governi democratici . 
Ma una spiegazione di ciò è nella mentalità di popolazioni che troppo a lungo avevano sentito lo Stato dimentico , se non addirittura ostile alle aspirazioni sociali più vive ed immediate . 
Nelle interpretazioni critiche della Resistenza maggiore attenzione avrebbero meritato dunque la particolarità della storia e delle strutture economiche e sociali nel Mezzogiorno . 
Si è invece preferito parlare quasi di due civiltà , di due Italie , di due mercati , quando , semmai , l’ accento andava posto su un Mezzogiorno sottomesso a una dinamica dello sviluppo e a una legislazione unificatrice dettata dagli interessi del mercato più forte , che era quello del Nord . 
Consapevoli di questa verità , siamo , ancora oggi , alla ricerca di modelli di sviluppo e di politiche programmatiche che facciano tesoro della lezione umana e civile che viene dalle lotte sociali del Mezzogiorno e rispondano alle esigenze di un’ economia che , come già aveva intuito Luigi Sturzo , sia capace di far progredire il Paese attraverso una partecipazione a larga base comunitaria , ben più rispettosa della storia e delle vocazioni locali che non sia stata la prospettiva consumistica . 
Si è anche talvolta affermato che la Resistenza sarebbe stata tradita nel suo significato più autentico e che il graduale ritorno alle vecchie strutture dello Stato prefascista avrebbe sancito una continuità statale di vecchio tipo . 
Se la polemica non fa velo , credo possa apparire evidente a tutti il grande salto di qualità che si è compiuto passando dallo Stato prefascista a quello nato dalla Resistenza sotto il profilo sia della struttura sia dei fini istituzionali . 
Non sono differenze di superficie , ma di sostanza , che riguardano anzitutto il processo di formazione e articolazione della volontà politica nazionale attraverso i partiti di massa , la consistenza democratica di base dello Stato , il suo ruolo di propulsione e di guida nella vita economica e sociale . 
Se vi furono aspetti di restaurazione , se vi furono remore e momenti anche di arresto nella realizzazione delle premesse ideali della Resistenza , ciò non può farci dimenticare il progresso compiuto e il senso storico-culturale della opzione politica in favore della democrazia che fu alle origini della fondazione del nuovo Stato . 
Non si possono , d’ altra parte , passare sotto silenzio le circostanze oggettive in presenza delle quali nacque ed operò la Resistenza italiana , che fu , ciò malgrado , il primo e fondamentale atto di libera scelta popolare nella storia del nostro Paese . 
Le vicende della Resistenza e di quel che seguì alla sua conclusione , sono strettamente legate alla condizione in cui si trovò l’ Italia nei confronti degli alleati , i quali non ritenevano che il nostro Paese potesse fare da sé , e che la Resistenza potesse assumere il rilievo di un atto rivoluzionario . 
L’ 8 settembre del 1943 essi erano ancora in guerra contro la Germania nazista e abbastanza concordemente pensarono ad un governo ancora monarchico , costituzionale e democratico sì , ma di tipo prefascista ; 
per gli Alleati c’ era sia l’ esigenza di avere le spalle coperte mano a mano che i loro eserciti andavano innanzi nella nostra penisola , sia l’ interesse a conservare il nostro Paese nell’ orbita della loro strategia militare e politica . 
Allora non si parlava ancora di spartizioni e di sfere di influenza . 
Ma indubbiamente nei fatti pesò la preoccupazione degli Alleati che la Resistenza italiana non andasse troppo al di là di un’ operazione patriottico-militare . 
I dirigenti politici italiani hanno indubbiamente dimostrato grande senso di responsabilità nel fronteggiare realisticamente la situazione , evitando irrigidimenti e tensioni . 
Con tutte le cautele e le gradualità imposte dalle esigenze della strategia alleata e dalla crescente diffidenza che divise ben presto le potenze occidentali dall’ Unione Sovietica , la Resistenza fu indubbiamente molto di più di un’ operazione patriottico-militare . 
Essa agì in profondità nella vita politica del nostro Paese , dando una nuova dimensione allo Stato , arricchendo la vita democratica e creando una originale mentalità antifascista , la quale superò quella formale e parlamentaristica che aveva in certo modo caratterizzato in precedenza la opposizione al fascismo . 
Lo Stato al quale i partiti democratici hanno dato vita è lo Stato che lo spirito della Resistenza e le circostanze oggettive hanno reso possibile in una valutazione globale di tutti gli interessi del Paese , interessi nazionali ed internazionali , immediati e in prospettiva . 
E certo occorreva uno Stato nel quale si riconoscesse il maggior numero possibile di cittadini , che fosse capace , su questa base , di ricostruire l’ Italia , dandole un assetto stabile di libertà e di giustizia . 
Sono questi , che ho appena ricordati , momenti della nostra vicenda trentennale sui quali è ancora aperto il giudizio storico , aperta la valutazione politica . 
Credo tuttavia che , pur partendo da punti di vista diversi e nella comprensibile divergenza d’ opinioni sulle strade seguite e sulle soluzioni date in alcuni stretti passaggi della nostra vicenda nazionale , una cosa si possa dire e cioè che i partiti i quali si richiamano alla Resistenza e si riconoscono nella Costituzione repubblicana , ciascuno secondo la propria responsabilità e il proprio ruolo , hanno guardato alle istituzioni democratiche , da presidiare ed accreditare nella coscienza del Paese . 
Via via , nel corso di questi trent’ anni , un sempre maggior numero di cittadini e gruppi sociali , attraverso la mediazione dei partiti e delle grandi organizzazioni di massa che animano la vita della nostra società , ha accettato lo Stato nato dalla Resistenza . 
Si sono conciliati alla democrazia ceti tentati talvolta da suggestioni autoritarie e chiusure classiste . 
Ma , soprattutto , sono entrati a pieno titolo nella vita dello Stato ceti lungamente esclusi . 
Grandi masse di popolo guidate dai partiti , dai sindacati , da molteplici organizzazioni sociali , oggi garantiscono esse stesse quello Stato che un giorno considerarono con ostilità quale irriducibile oppressore . 
Se tutto questo è avvenuto nella lotta , nel sacrificio , è merito della Resistenza , di un movimento cioè che si è mosso nel senso della storia , mettendo ai margini l’ opposizione antidemocratica e facendo spazio alle forze emergenti e vive della nuova società . 
Certo , l’ acquisizione della democrazia non è qualche cosa di fermo e di stabile che si possa considerare raggiunta una volta per tutte . 
Bisogna garantirla e difenderla , approfondendo quei valori di libertà e di giustizia che sono la grande aspirazione popolare consacrata dalla Resistenza . 
Il nostro antifascismo non è dunque solo una nobilissima affermazione ideale , ma un indirizzo di vita , un principio di comportamenti coerenti . 
Non è solo un dato della coscienza , il risultato di una riflessione storica ; 
ma è componente essenziale della nostra intuizione politica , destinata a stabilire il confine tra ciò che costituisce novità e progresso e ciò che significa , sul terreno sociale come su quello politico , conservazione e reazione . 
Intorno all’ antifascismo è possibile e doverosa l’ unità popolare , senza compromettere d’ altra parte la varietà e la ricchezza della comunità nazionale , il pluralismo sociale e politico , la libera e mutevole articolazione delle maggioranze e delle minoranze nel gioco democratico . 
In questo ambito ed in questo spirito è responsabilità politica dei partiti l’ effettuare quelle scelte di indirizzi , di contenuti e di schieramenti ritenuti meglio rispondenti agli interessi del Paese . 
Signori , 
trent’ anni fa , uomini di diversa età ed anche giovanissimi , di diversa origine ideologica , culturale , politica , sociale , provenienti sovente dall’ esilio , dalla prigione , dall’ isolamento , ciascuno portando il patrimonio della propria esperienza , hanno combattuto per restituire all’ Italia l’ indipendenza nazionale e la libertà . 
Questo è stato il nostro grande esodo dal deserto del fascismo ; 
questa è stata la nostra lunga marcia verso la democrazia . 
La Resistenza è patrimonio della Nazione e tutto il popolo la deve custodire . 
Ma una responsabilità particolare spetta ai giovani che sono il nostro domani . 
Ad essi dunque vorrei ora rivolgermi . 
Parlo alle ragazze ed ai ragazzi , che , usufruendo per primi dell’ anticipato riconoscimento della maggiore età , sono entrati quest’ anno da protagonisti sulla scena politica . 
Parlo ai lavoratori ed agli studenti . 
Parlo a coloro che attendono , impazienti , di inserirsi nella vita produttiva del Paese . 
La nostra generazione ha forse , nei confronti dei giovani , delle responsabilità per insufficiente testimonianza dei valori posti a fondamento del nostro sistema politico . 
Ma , nonostante possibili errori , i padri non hanno demeritato , se i figli sono vissuti nella libertà , se tutti i loro giorni sono stati giorni di pace . 
Nella libertà i giovani si sono formati , traendone possibilità di autonomia , di affermazione , di contestazione , di partecipazione . 
La personalità dei giovani di oggi ha i caratteri inconfondibili di chi è cresciuto all’ aria aperta , nella libertà appunto . 
Nulla c’ è in essi che riveli il triste retaggio della costrizione . 
L’ ambiente è propizio e stimolante . 
Se dopo trent’ anni viviamo oggi in un regime di crescente democrazia politica e sociale ; 
se ogni giorno che passa , nuovi spazi si aprono nei quali è feconda l’ iniziativa dei singoli e dei gruppi ; 
se così viva è l’ affermazione di ogni diritto umano , ciò significa che la Resistenza non è stata tradita e che essa anzi costituisce tuttora il punto culminante della nostra storia , potenzialmente ricco di nuovi straordinari sviluppi . 
In questa profonda convinzione , io invito i giovani a rivolgersi alla Resistenza , a riscoprire le pagine eroiche e gloriose del nostro recente passato , a cogliere in essa la radice di quell’ ansia di libertà , di giustizia , di eguaglianza , di solidarietà , di dialogo , che pervade la loro esistenza . 
Spetta ad essi un’ eredità , che sarebbe ingiusto ignorare o sottovalutare come evento concluso ed inanimato , incapace di muovere nel profondo i cittadini e la Nazione . 
In ogni contrada d’ Italia c’ è un segno che ricorda i morti della nostra Resistenza : 
uomini e donne , ragazzi e ragazze , bambini ; 
singoli cittadini , intere popolazioni ; 
gente direttamente impegnata nella lotta o inerme spettatrice dell’ immane tragedia . 
La libertà ha avuto questo costo . 
Cari giovani , non dimenticate i morti e la ragione per la quale morirono ; 
non volgete loro le spalle ; 
non scrollatevi di dosso la sanguinante epopea del riscatto e della redenzione nazionale . 
Se è vero che ovunque c’ è un uomo , là c’ è il principio di una comunità ; 
se è vero che dappertutto è la vostra Patria , che vi sentite e siete cittadini del mondo ; 
se è vero che il dolore vissuto , ovunque c’ è ingiustizia ed oppressione , è il vostro dolore , non dimenticate ciò che qui , in questo angolo del mondo , è stato pensato , sperato , fatto , sofferto in nome della libertà . 
Prendete allora nelle vostre mani il destino del nostro Paese . 
Fate vostra la storia nazionale . 
Inseritevi in quel processo che non è indegno di voi , perché è il difficile , agitato , contraddittorio , ma , alla fine , creativo processo che vi ha fatto essere quali siete . 
Dalla Resistenza acquisirete un criterio di giudizio e un senso delle cose che vi farà intendere qual è il vostro posto in Italia , in Europa e nel mondo . 
Vi sentirete , bene a ragione , vicini a quanti , in ogni continente – con sofferenza e speranza – seguono le vie della liberazione e della democrazia . 
Viva la Resistenza ! 
Viva l’ Italia ! 
[ La situazione economica : 
bilanci e previsioni ] 
Ancora una volta l’ inizio dell’ anno ci trova preoccupati e impegnati di fronte alla prospettiva di un inverno difficile . 
La situazione economica rispetto a dodici mesi fa ha subito modificazioni profonde , che per taluni aspetti indicano un quadro meno drammatico e più positivo , ma per altri accentuano i timori per l’ immediato futuro . 
La spirale deflazionistica si è in qualche modo interrotta . 
Dall’ ottobre infatti in molti settori la domanda e la produzione sono in aumento . 
L’ economia mondiale presumibilmente agirà d’ ora innanzi da sostegno , anziché da fattore di recessione come nei mesi passati . 
I meccanismi cumulativi del ciclo delle scorte e del comportamento dei consumatori , che si erano mossi fino ad ora in direzione recessiva , sembrano oggi fornire una spinta alla ripresa . 
Abbiamo riportato ordine nei nostri conti con l’ estero anticipando di anni la realizzazione degli obiettivi che ci eravamo proposti dopo la crisi petrolifera ed abbiamo ridotto ormai l’ inflazione nei limiti tollerabili nei quali si manifesta negli altri Paesi industriali . 
Tuttavia , vi sono altri dati della situazione che destano apprensione ed impediscono al Governo , come alle forze sociali , di abbassare la guardia e di sperare nel meccanico ribaltamento del ciclo economico . 
Preoccupano soprattutto i problemi dell’ occupazione . 
Le imprese italiane escono stremate dalla fase peggiore della lunga recessione . 
La loro struttura finanziaria è indebolita sia per effetto della tradizionale fragilità della nostra industria rispetto a quella degli altri Paesi , sia perché , a differenza di quanto è accaduto altrove , il costo del lavoro ha continuato da noi ad aumentare . 
I meccanismi di uno Stato profondamente preoccupato di non scaricare sui lavoratori il costo delle difficoltà economiche e il gioco delle forze sociali che nei loro comportamenti e nelle loro strategie hanno anteposto ad ogni altra cosa l’ obiettivo di mantenere i livelli di occupazione hanno permesso finora all’ economia italiana , malgrado alcuni momenti di giustificato allarme , di superare la più grave crisi del dopoguerra senza quei massicci licenziamenti che nel mondo industriale hanno accompagnato la recessione di questi anni . 
Ma temiamo ora che gli equilibri precari delle imprese della nostra economia abbiano raggiunto il punto di rottura e che , proprio quando sembra di intravvedere la luce alla fine del lungo tunnel , si prospettino dolorosi processi di ridimensionamento delle forze di lavoro mentre più pesanti e intollerabili si fanno le condizioni delle leve di giovani sulle quali la crisi ha agito senza gli ammortizzatori sociali che hanno protetto finora in notevole misura i lavoratori già occupati . 
Ma al di là delle preoccupazioni immediate sulle difficoltà del mercato del lavoro nei prossimi mesi , vi è la prospettiva inquietante di una ripresa frenata ed incerta per la difficoltà di rilanciare un robusto ciclo di investimenti in un quadro di difficoltà crescenti per le imprese . 
Il Governo ritiene di avere finora svolto correttamente il suo compito . 
Esso ha impostato nei dodici mesi passati una politica congiunturale che , per l’ ampiezza degli interventi e per la strategia dei tempi , è stata una delle più audaci tra quelle intraprese dai governi dei Paesi industriali . 
Non sono anzi mancate dall’ estero voci critiche che ci ammonivano a riflettere sui rischi di una tale politica ; 
ma esse non sembravano tener conto sufficientemente né della gravità della recessione in atto nel nostro Paese , né della elasticità di reazione e di risposta che le imprese italiane ancora una volta hanno dimostrato , come fa fede la tenuta delle nostre esportazioni di fronte ad una flessione superiore al 5 % delle esportazioni mondiali . 
La politica economica del Governo si è mossa lungo due direttrici : 
da un lato sostenere la domanda attraverso massici investimenti pubblici , particolarmente nel settore dell’ edilizia sociale e delle opere pubbliche ; 
dall’ altro , con i recenti provvedimenti approvati dal Consiglio dei ministri , favorire il processo di riorganizzazione e di ristrutturazione della nostra industria nel quadro di un allargamento della base produttiva del nostro Paese , che sarà reso possibile sia dalla maggiore domanda pubblica , sia dagli investimenti produttivi che le nuove agevolazioni finanziarie permetteranno di realizzare a tempi accorciati rispetto al naturale evolversi delle convenienze economiche . 
Dobbiamo ora essere pazienti e attendere l’ effetto delle decisioni adottate , senza illuderci , con un convulso susseguirsi di nuovi provvedimenti , di accelerare i tempi della ripresa . 
Vi è anzi il pericolo , se non dovessimo agire con prudenza , di dare il via ad un ripetitivo e quasi nevrotico susseguirsi di brevi periodi di espansione , che rapidamente degenerano in boom inflazionistici , e congiunture sfavorevoli e recessive . 
Massimo impegno deve invece essere posto per una sollecita realizzazione delle politiche già decise . 
Non mi stancherò di ripetere che la soluzione della crisi è nelle mani di tutti noi . 
Ogni giorno perduto per l’ apatia , la pigrizia , lo scarico di responsabilità di chiunque sia dotato di grande o di piccola autorità , è un giorno di più che ci distanzia dal momento in cui la crisi sarà superata . 
I dati attraverso cui il governo sorveglia l’ andamento della manovra anticongiunturale non sono sempre rassicuranti . 
Ad esempio , mentre i programmi degli Istituti autonomi delle case popolari sembrano procedere con regolarità , al 5 dicembre gli Istituti di credito fondiario avevano approvato operazioni di mutuo agevolato , in base ai provvedimenti anticongiunturali , per meno di 170 miliardi . 
Debbo quindi ancora una volta fare appello alla volontà di collaborazione delle amministrazioni centrali , dei governi locali e degli Istituti di credito per un impegno che permetta nei prossimi mesi di spendere gli stanziamenti approvati , assicurando che , in ogni caso , il Governo utilizzerà tutti gli strumenti a sua disposizione per reprimere trascuratezze e disattenzioni . 
Lo scenario del nostro prossimo futuro è reso incerto anche dalla possibilità che la stagione contrattuale si chiuda con aumenti delle remunerazioni monetarie non compatibili con una prospettiva di ripresa . 
Già ebbi occasione di richiamare l’ attenzione delle parti sociali su di una ovvia verità economica : 
dopo il recupero degli anni scorsi , il nostro costo del lavoro non può ormai crescere più di quanto esso cresca in Europa . 
Metà della produzione manifatturiera italiana viene esportata sui mercati in cui siamo in concorrenza con tutti gli altri Paesi industriali . 
Una spinta mal valutata sul costo del lavoro può avere oggi le più gravi conseguenze sulle nostre esportazioni e sul volume degli investimenti . 
Da Parigi l’ Ocse , nel suo ultimo rapporto , ammonisce che , se l’ incremento dei salari dovesse essere considerevole , le difficoltà finanziarie di molte imprese potrebbero implicare un volume di investimenti ancora più debole di quello previsto e , di conseguenza , minore domanda e minore occupazione . 
Decisivo sarà il modo in cui l’ accordo tra le parti distribuirà nel tempo , lungo il corso del triennio del contratto , la cadenza degli aumenti salariali . 
Se essa dovesse assumere un ritmo insostenibile , la struttura dei nostri costi rispetto a quelli stranieri condannerebbe nel ‘ 76 la nostra industria , in molti comparti produttivi , ad essere tagliata fuori dal mercato . 
È doveroso non sottovalutare la reazione sociale in presenza di una struttura salariale , come quella italiana , caratterizzata da costi di lavoro più alti di quelli europei e da buste-paga talora considerevolmente più basse di quelle degli altri Paesi . 
Questo problema deve essere affrontato , ma la sua soluzione , che non dipende soltanto dal Governo , richiede tempi non brevi . 
Una nuova spinta troppo rapida sui nostri costi del lavoro eliminerebbe fra l’ altro la possibilità che il fondo di ristrutturazione industriale serva ad allargare l’ occupazione e ad alimentare il flusso di attività sostitutive , là dove ridimensionamenti di occupazione si dimostrino assolutamente necessari . 
Non abbiamo , come altri , la convinzione che soltanto un elevato saggio di autofinanziamento permetta la crescita dell’ economia ; 
ma sappiamo che non si può investire senza la prospettiva di guadagnare almeno quanto rendono i capitali depositati nelle banche . 
Non possiamo immaginare artifici a getto continuo per mettere nelle imprese quei mezzi finanziari che esse , in condizioni fisiologiche , dovrebbero ottenere dagli utili sulla loro produzione e attraverso il mercato azionario . 
Un’ economia di mercato può e deve essere costretta e integrata dalla pressione del movimento sindacale e dall’ azione dei pubblici poteri ma quando questa pressione non sia saggiamente commisurata alla realtà della situazione e quando gli interventi pubblici si traducano in un dirigismo deresponsabilizzante , si rischia di perdere l’ identità del nostro sistema industriale , che minaccia di scadere in un’ economia neocorporativa e , al limite , in chiusure protezionistiche . 
La complessità dei problemi del 1976 non è dunque riconducibile a valutazioni di ottimismo o di pessimismo , ma ad un giudizio senza illusioni che la situazione del nostro Paese è estremamente impegnativa per tutti . 
Si è certamente chiusa una fase in cui lo sviluppo economico dipendeva soltanto da un corretto intervento sui meccanismi meramente economici . 
Tutti sentiamo che un simile discorso è troppo limitato e , in definitiva , asfittico . 
È aperto il discorso sui modelli di sviluppo . 
Ed ancora una ripresa della vita economica , ma anche soprattutto della vita civile , non è oggi possibile senza un allargamento della democrazia industriale . 
La nostra storia impedisce di prevedere uno sviluppo lineare e pacifico di questo processo di allargamento , ma anche nel quadro dell’ antagonismo e del confronto di classe è pur necessario superare i limiti di una società spezzata che non può , alla lunga , non degenerare in una società ed in un’ economia bloccate . 
Affrontare questi pericoli è un compito assai impegnativo , come dicevo , per tutti , ma soprattutto per le forze politiche . 
Nel frattempo dobbiamo continuare a gestire al meglio il nostro sistema sociale ed economico , poiché sappiamo che non sono possibili fughe in avanti e che ogni innovazione risulta fruttuosa grazie all’ esperienza che si è accumulata nella nostra evoluzione sociale . 
In questo momento difficile la gestione dell’ economia per uscire dalla crisi non può essere interrotta senza grave rischio , come già lo fu nel 1972 ; 
il Governo ne è ben consapevole per quanto lo riguarda , e farà tutto ciò che è nelle sue possibilità per fronteggiare la situazione ed evitare che l’ economia , in un difficile passaggio , sia abbandonata a se stessa . 
Aldo Moro 
[ Per l’ incarico di formare il nuovo governo ] 
« Ringrazio il Presidente della Repubblica per l’ onore che mi ha fatto conferendomi l’ incarico di formare il nuovo Governo . 
Incarico che ho accettato con riserva . 
Non mi nascondo le difficoltà dell’ impresa alla quale mi accingo , tanto numerosi e importanti sono i problemi da affrontare e i punti da chiarire . 
L’ evolvere della situazione politica , soprattutto negli ultimi mesi , impedisce di fare riferimento ad una precisa formula di governo . 
« Posso dire che è mio intendimento promuovere la formazione di una coalizione democratica la quale sia in armonia con le esigenze dei tempi . 
Naturalmente il riferimento al Partito socialista italiano è del tutto naturale , trattandosi di una forza-chiave nello schieramento politico e con notevoli possibilità e responsabilità . 
È mio intendimento altresì mantenere la distinzione tra maggioranza e opposizioni , tra le quali è in rilievo l’ opposizione comunista . 
A questo proposito si può parlare di un confronto onesto e utile sulle cose da fare . 
Io spero di essere assecondato nella non lieve fatica dall’ appoggio dei partiti chiamati all’ intesa , dalla comprensione dei sindacati e delle altre forze sociali , dall’ attenzione e dalla partecipazione dei cittadini . 
« Mi sia consentito di richiamare la circostanza che noi siamo nel mezzo di una crisi economico-sociale di vaste proporzioni . 
So che la costituzione del Governo è attesa , ed attesa con urgenza , dall’ economia nazionale in grave difficoltà e dal mondo del lavoro giustamente preoccupato del suo domani . 
Io mi auguro che la soluzione possa intervenire al più presto per atto di responsabilità dei partiti democratici , da lungo tempo uniti in un comune impegno al servizio del Paese . 
« Per parte mia non risparmierò nessuno sforzo per chiarire nel modo più costruttivo la situazione . 
Sono mosso da buona volontà e senso di responsabilità . 
Si tratta , superato finalmente un momento estremamente difficile , di andare avanti con adeguata guida politica verso traguardi di libertà , di giustizia e di progresso verso i quali ci siamo indirizzati nel tormentato , ma non infecondo processo di sviluppo della vita nazionale verificatosi negli anni passati » . 
[ Risposte ad uno studente ] 
IN RELAZIONE AL PUNTO a ) 
Se si parla di classe politica di governo in senso stretto , posso convenire nella constatazione che la circolazione sia stata lenta nel tempo , ma non “ assai ” limitata come è invece detto nell’ appunto . 
Riferendomi alla Democrazia Cristiana è indubbio che abbiano assunto compiti di governo numerosi esponenti della prima generazione , quella , per intenderci , degasperiana : 
Cappi , Piccioni , Gonella , Cingolani , Merlin , Tupini , ecc. ; 
quasi tutto i rappresentanti di rilievo della seconda generazione : 
Fanfani , Moro , Rumor , Colombo , Andreotti , Taviani e via di seguito ; 
un numero , prima limitato , poi , in questa legislatura , via via crescente di partecipi della terza generazione : 
De Mita , Marcora , Morlino , Cossiga , Gullotti , Bisaglia e così via . 
Certamente maggiore e più rapida la circolazione a livello di enti locali . 
Semmai il problema riguarda i vertici della direzione politica , sia essa di governo che di partito , dominati da alcune figure centrali . 
Quanto al fascismo , può darsi che statisticamente il tasso di ricambio sia stato maggiore che nel dopoguerra , ma rimane il fatto che esso non ha avuto alcun significato politico di rilievo , essendo stato il fascismo dominato dalla personalità di Mussolini . 
IN RELAZIONE AL PUNTO b ) 
È vero che si è formata una élite di ministri , ma questa élite è abbastanza ampia , come si è già osservato e tanto più lo è se si considerano gli apporti dei partiti che hanno collaborato con la Democrazia Cristiana , liberale , repubblicano , socialdemocratico , socialista . 
È vero tuttavia che esistono alcune figure di ministri i quali sono stati ininterrottamente , o quasi ininterrottamente , presenti al governo . 
Il fenomeno è peculiare e degno di riflessione . 
Qui si avverte però la difficoltà ad operare sostituzioni specie per alcuni ministeri e comunque ad escludere definitivamente da compiti ministeriali esponenti che hanno anche un notevole rilievo politico e di partito . 
Una forte polemica è però in corso e non si può non tenerne conto . 
IN RELAZIONE AL PUNTO c ) 
È vero che non è necessaria una particolare preparazione tecnico-scientifica per ricoprire l’ incarico di ministro e questo per due ragioni : 
Sempre , e specialmente negli ultimi anni , ministri e uomini politici hanno preso l’ abitudine di avvalersi di esperti che li hanno assistiti e li assistono per tutto ciò che non è strettamente burocratico e amministrativo e richiede l’ invenzione di una strategia . 
CIRCA LA PRIMA DOMANDA 
È certamente non solo auspicabile , ma necessario un adeguato ricambio , ad un ritmo fisiologico , della classe politica e ciò non solo perché è in sé cosa utile , ma anche e forse soprattutto in quanto esso è richiesto dall’ opinione pubblica e dalla base delle diverse organizzazioni politiche e sociali . 
Occorre tuttavia che chi subentra abbia una seria preparazione non solo tecnica , ma squisitamente politica . 
C’ è una certa riduzione del politico ad amministrativo che per un verso è positiva , quando si applichi al personale impegnato negli enti locali , negli enti pubblici , nelle molteplici amministrazioni , ma anche certamente è un limite per chi avendo responsabilità politica , non può non avere altrettanta preparazione e sensibilità , appunto , politiche . 
CIRCA LA SECONDA DOMANDA 
Considerando il fenomeno nei termini sopradelineati , si può dire che il lento ricambio della classe politica dipende da molteplici fattori , tra i quali si possono considerare : 
La Democrazia Cristiana essendo stata per trent’ anni ininterrottamente alla guida politica del Paese , non ha avuto quindi quelle occasioni che nei Paesi sopracitati hanno favorito il ricambio dei dirigenti . 
Si deve però dire che , in modo particolare nel Mezzogiorno , la esigenza di continuità dell’ esponente politico si collega , più che a considerazioni clientelari , a stato d’ animo ed a ragioni psicologiche . 
[ Per la costituzione del V governo Moro ] 
Onorevole Presidente , onorevoli senatori , il Governo che si presenta oggi a voi , per ottenere la fiducia , è nato da una delle crisi più difficili di questo dopoguerra . 
Non vi era infatti una formula politica , un sistema di alleanze , ai quali riferirsi . 
Una formula , magari , di difficile realizzazione , ma almeno riconosciuta valida in linea di principio . 
Questa volta invece nessuna vera aggregazione politica è apparsa passibile . 
Ma la consapevolezza di questo dato di fondo non esimeva me ed il mio partito dal dovere di compiere ogni tentativo nella giusta direzione . 
Diverse combinazioni sono state provate , ma invano . 
Sono queste le difficoltà delle fasi di transizione . 
Si tratta certamente di una situazione grave , di un momento di tensione . 
Il declino della politica di centro-sinistra può farsi risalire già al momento della costituzione del Governo tra Democrazia cristiana e Partito repubblicano . 
Si rivelò infatti impossibile in quella circostanza ricomporre la coalizione tradizionale per un acuto dissenso tra il Partito socialista e quello socialdemocratico , sullo sfondo però dell’ iniziato superamento della formula di centro-sinistra . 
In una tale condizione si poté almeno raccogliere le forze già alleate in una intesa politico-parlamentare , capace di fare da base ad un governo di coalizione limitata , che collegava un partito d’ ispirazione cristiana ed uno laico e si riprometteva di recuperare la politica di centro-sinistra . 
Benché questa prospettiva non fosse incoraggiata dal Partito socialista , negli altri partiti la speranza non era venuta meno ed un tale obiettivo era lealmente perseguito . 
Mentre dunque si seguiva con attenzione l’ evoluzione politica , non ci si sottraeva al dovere di governare in condizioni di notevole difficoltà . 
Desidero perciò ricordare con profonda gratitudine la esemplare collaborazione del Partito repubblicano e riconfermare sentimenti di grande rispetto per i partiti che , pur non partecipando al Governo , ne hanno reso possibile la vita . 
Senza volere ora entrare nelle motivazioni della crisi ed escludendo ogni considerazione di carattere personale , si può dire che , al di là di talune comprensibili diversità di opinione , la collaborazione è stata resa , direi , tecnicamente difficile dalla istituzionale estraneità del Partito socialista e di quello socialdemocratico al Governo . 
Con il passare del tempo , del resto , la stessa piattaforma politica veniva mutando . 
Era messa in forse l’ esistenza di una vera maggioranza parlamentare a sostegno del governo bicolore . 
L’ impegno del Partito socialista diveniva sempre più autonomo ed unilaterale , mentre si riscontrava l’ impossibilità di riunirsi a quattro in vista di pur importanti decisioni da prendere . 
Ciò valga a spiegare , al di là della buona volontà e della lealtà che non sono mai mancate , il disagio che è sfociato in una crisi della quale per altro non abbiamo voluto assumerci la responsabilità . 
Desidero dire che in nessun momento , quali che siano state le divergenze o solo le incomprensioni insorte , sono venuti meno il più assoluto rispetto per i partiti esterni al Governo , il socialista ed il socialdemocratico e la consapevolezza della essenziale funzione assolta dal Partito socialista italiano nello schieramento politico per la difesa della libertà e lo sviluppo della giustizia sociale . 
Ma bisogna pur dire che le ragioni di crisi erano più profonde ed inerenti alla decisione socialista di considerare superata la politica di centro-sinistra . 
Come ho detto , ciò era già in una certa misura implicito nella costituzione del bicolore . 
Ma a rendere esplicita questa svolta è intervenuto il mutamento di quadro politico per le elezioni del 15 giugno . 
Non è questa certo la sede per definire il significato di quell’ avvenimento e le sue conseguenze . 
Basterà dire che esso , pur sottolineando alcune diversità strategiche tra comunisti e socialisti , ha fatto ritenere a questi ultimi possibile e desiderabile una qualche forma di partecipazione del Partito comunista a responsabilità di governo ed ha indotto a rifiutare la politica dell’ alleanza privilegiata con la Democrazia cristiana e gli altri partiti democratici . 
Ora questa crisi è stata determinata dall’ intento dei socialisti di riprendere l’ iniziativa e di mettere alla prova i nuovi indirizzi . 
È risultato però che questa prospettiva politica non era realizzabile , non essendo disponibile la Democrazia cristiana , e non essa soltanto , ad accettare un mutamento nella collocazione del Partito comunista all’ opposizione . 
Ma a sua volta la proposta della Democrazia cristiana , di una ricomposizione cioè del Governo di centro-sinistra , era inaccettabile per i socialisti . 
E cioè , come si diceva , non vi era più la vecchia aggregazione politica e non ve n’ era neppure una nuova ed alternativa . 
Le ipotesi di fondo , da una parte e dall’ altra , si sono consumate in breve ora , mettendo così a nudo un allarmante stato di dissociazione delle forze politiche . 
La crisi si è rivelata così estremamente difficile , fatalmente tortuosa e con possibili sbocchi elettorali . 
Ed infatti sogliono essere le elezioni il rimedio ad una situazione di disgregazione come quella sopra descritta . 
E tuttavia la Democrazia cristiana , consapevole del carattere traumatico di uno scontro elettorale fuori tempo e soprattutto in un momento così grave per la nostra economia , non ha voluto le elezioni e si è sforzata di trovare una soluzione di ripiego , per quanto inadeguata essa possa apparire in assoluto e nelle presenti circostanze . 
Io stesso , accusato di distruggere mano a mano tutte le formule , per puntare sulle elezioni anticipate , credo di aver dimostrato di volere una soluzione costruttiva , anche se difficile . 
Venute meno le ipotesi principali , venuto meno il bicolore DC - PSI per la difficoltà di conciliarlo con altre rilevanti solidarietà , volendo e , vorrei dire , dovendo evitare le elezioni anticipate , restava da sperimentare formule non maggioritarie , non di pieno impegno . 
Il mio cammino in proposito non è stato tortuoso , ma lineare . 
Non è stato tumultuoso , ma ordinato . 
Era evidente che avrei dato assoluta precedenza a possibili intese con socialdemocratici e repubblicani , alle quali il Partito socialista , come aveva promesso , non avrebbe fatto mancare un sia pur limitato sostegno . 
Anche questa via è apparsa impercorribile per valutazioni che io rispetto . 
Si è giunti così fatalmente al monocolore che il mio partito ed io stesso sinceramente non desideravamo . 
Ma al punto in cui le cose erano giunte , la nostra rinuncia avrebbe significato ricorso alle elezioni . 
Abbiamo preferito un atto di coraggio , un’ assunzione di responsabilità . 
Chi si potrebbe stupire che sia stata questa una decisione tormentata ? 
Non certo una lotta di persone . 
Non una inammissibile perdita di tempo . 
Abbiamo fatto dunque quello che abbiamo ritenuto essere un pesante dovere . 
Comprendiamo bene di non aver chiuso il problema politico . 
Quale sarà l’ avvenire , al di là di questo Governo , dirà l’ evoluzione delle cose : 
diranno i congressi dei partiti . 
Desidero ringraziare vivamente il Partito socialdemocratico che ha voluto offrirci , esso solo , il suo voto favorevole . 
Considero con gratitudine ed in tutto il loro valore , soprattutto per le circostanze in cui si esprimono , le astensioni assicurate dai socialisti e repubblicani . 
Guardo con attenzione e rispetto alla posizione costruttiva assunta dal Partito liberale , in un apprezzabile sforzo di adeguamento alle nuove realtà del paese . 
Queste le posizioni previste per il voto di fiducia . 
Desidero formulare poi , nell’ atto di assumere il gravoso compito , la speranza che non manchi il sostegno per quella che sarà la vita e l’ azione legislativa del Governo . 
Vorrei concludere su questo punto dicendo che non v’ è dubbio che il Governo monocolore è una soluzione sgradita ed obbligata . 
Ma è altrettanto vero che essa è accettata , così com’ è , con vigore morale e politico e che sarà realizzata facendo fino in fondo il nostro dovere . 
La delicatezza della nostra posizione ci farà certamente attenti alle voci che si levano nel dibattito politico . 
Ma non per questo il Governo rinuncerà ad avere una sua fisionomia . 
Se essa fosse compromessa , il nostro servizio non potrebbe essere compiuto . 
Resta ferma la nostra caratterizzazione nei confronti del Partito comunista dal quale ci distacca netta diversità di ideali umani e d’ intuizioni politiche , anche se è da ricercare , soprattutto in Parlamento , il costruttivo confronto delle rispettive tesi . 
La diversità , lo sappiamo , tocca il tema della libertà nella società e nello Stato e non riguarda quindi cose secondarie . 
Questo spiega la determinazione di conservare senza confusioni i ruoli rispettivi di Governo e di opposizione . 
È un segno della maturazione della coscienza democratica del paese che ciò avvenga in un clima di civile competizione , tanto più necessaria nel momento estremamente difficile che l’ Italia attraversa . 
Non ho bisogno di sottolineare , sulla base di quella netta ripulsa del fascismo , che è oltretutto un dovere costituzionale , il nostro atteggiamento di netta opposizione al Movimento sociale italiano . 
Resteremo rigorosamente fedeli a questa impostazione ideale . 
La caduta del corso della lira sul mercato dei cambi presenta un quadro economico carico di rischi , ma fornisce anche qualche opportunità che può essere con saggezza sfruttata per superare la inquietante prospettiva di un lungo ristagno . 
Il corso più probabile del nostro immediato futuro , se non sapremo agire in tempo e con la necessaria energia , è quello di una accelerazione dei processi inflazionistici , che non solo riassorbirebbero rapidamente i vantaggi , per il nostro commercio estero , di una minore quotazione della lira , ma attraverso un meccanismo cumulativo di rincorsa tra prezzi e salari minaccerebbero di spingere ancora una volta i nostri prezzi fuori mercato rispetto a quelli internazionali . 
Una risposta possibile in questa situazione sarebbe una restrizione del credito o una politica di tagli fiscali , ma nella particolare congiuntura dell’ economia italiana , caratterizzata da un elevato grado di inutilizzazione degli impianti e da una vasta disoccupazione e sottoccupazione , una tale strategia non può essere che un rimedio di ultima istanza , in mancanza di un consenso sociale e politico che permetta all’ autorità di governo di impostare una più corretta e appropriata politica economica . 
I provvedimenti monetari , che il Governo è stato costretto a prendere in questi giorni , hanno la natura di decisioni cautelative e di emergenza e potranno essere riesaminati , ed eventualmente , revocati , ove sia possibile in un prossimo futuro mettere a punto una più complessa ed articolata strategia . 
Negli ultimi giorni è stato avviato un serio approfondimento tecnico sulla impostazione della politica monetaria e della politica di bilancio , messe a punto alla fine dello scorso anno e discusse anche in sede comunitaria . 
Questo lavoro non è ancora concluso , ma da esso emerge che , mentre può essere assicurata al settore privato la espansione del credito interno nella misura già prevista , i maggiori rischi inflazionistici da un lato e la spinta fornita dal nuovo cambio della lira alla domanda globale dall’ altro , impongono di valutare con la massima attenzione il limite di indebitamento del Tesoro , della Cassa depositi e prestiti e delle aziende autonome che era stato fissato in 14 . 
800 miliardi . 
Questo deficit , che in termini reali e in percentuale rispetto al reddito nazionale risulta inferiore a quello del 1975 , potrà essere ridotto in relazione al nuovo gettito fiscale che automaticamente affluirà alle casse dello Stato per effetto di una dinamica del reddito monetario di quest’ anno superiore a quella prevista nelle ipotesi contenute nella relazione previsionale e programmatica per il 1976 . 
Consideriamo dunque un obiettivo primario di politica economica non travalicare in alcun caso il livello del deficit fissato nell’ autunno scorso , mentre ci riserviamo , in relazione allo sviluppo della congiuntura , libertà di manovra anche per un suo ridimensionamento in relazione alle discussioni in corso sul piano internazionale . 
Accanto al problema della dimensione del deficit , si pone quello dei mezzi per il suo finanziamento . 
In questa complessa fase congiunturale , il Governo riafferma che il ricorso alla Banca centrale , sia diretto sia indiretto , sarà contenuto in limiti compatibili alla realizzazione dei programmi di espansione monetaria , già fissati in funzione delle esigenze globali dell’ economia . 
Il maggior sviluppo del reddito monetario che ci attendiamo , in presenza di un’ offerta di credito interno al settore privato invariata , potrà produrre qualche contenuto inasprimento del costo del denaro . 
Le autorità monetarie dovranno sorvegliare questa evoluzione in modo che essa non superi i limiti strettamente necessari per impedire , nella fase in cui le aspettative degli operatori non sono ancora consolidate , sbandamenti pericolosi e irregolarità del cambio della lira . 
Quale che sia la valutazione che si voglia fare dell’ attuale livello della nostra moneta è certo che la solidità di un rapporto di cambio non dipende soltanto da obiettivi confronti tra i livelli dei prezzi e dei salari di un paese con quelli del resto del mondo , ma anche da una impalpabile realtà fatta di aspettativa e di fiducia . 
Giova più , a nostro parere , per alimentare questa realtà , una politica di interventi elastici sul mercato , diretta ad assicurare l’ ordinato svolgimento delle transazioni e ad orientare le quotazioni della lira verso il livello suggerito dalle tendenze di medio termine della bilancia dei pagamenti , anziché la difesa rigida di un rapporto di cambio che può apparire il frutto di arbitrarie valutazioni delle autorità , anziché l’ espressione di un genuino equilibrio economico . 
Presupposto necessario per gli interventi sul mercato è la ricostituzione di un solido livello di riserve in valuta , a cui tendono le trattative per ottenere nuovi prestiti da parte del Fondo monetario e della Comunità europea . 
Tra qualche mese , poi , il miglioramento delle esportazioni e il contenimento delle importazioni , che deriverà dal recente aggiustamento del cambio , comincerà ad esercitare la sua azione stabilizzatrice . 
Non intendiamo certo scaricare tutto l’ aggiustamento dei nostri conti con l’ estero soltanto sulla politica monetaria o soltanto sulla flessibilità del cambio , né intendiamo sacrificare il nostro sviluppo interno all’ equilibrio spontaneo di una bilancia dei pagamenti largamente influenzata da fughe di capitali e da pratiche di concorrenza sleale : 
si impone perciò una attiva politica valutaria , che integri gli altri strumenti di politica economica . 
Il Governo s’ impegna a perseguire con estremo rigore l’ endemico fenomeno dei movimenti clandestini di capitali verso l’ estero che rappresentano una causa strutturale di debolezza della nostra bilancia dei pagamenti . 
A questo fine esso si appresta ad emanare nuove norme valutarie per chiudere o per rendere meno facilmente praticabili taluni canali che l’ astuzia degli speculatori ha saputo creare nelle maglie dei vigenti regolamenti : 
in secondo luogo esso proporrà al Parlamento norme che permettano di configurare come reati le frodi valutarie attualmente perseguite come semplici illeciti amministrativi . 
Inoltre severi controlli sugli introiti valutari del turismo estero e più sostanziosi incentivi per gli emigranti ad avvalersi del mercato ufficiale dei cambi potranno migliorare , per un ammontare cospicuo , le partite attive della nostra bilancia dei pagamenti . 
Nel breve periodo essa potrà anche essere rafforzata attraverso norme che sollecitino i nostri operatori ad accrescere i finanziamenti in valuta e che controllino più rigidamente i termini di pagamento . 
Dovranno anche adottarsi misure tecniche più adeguate per combattere fenomeni di contrabbando e di dumping che tendono a gonfiare irregolarmente taluni flussi di importazioni . 
Sul lato delle esportazioni continuerà l’ azione di sostegno a quelle di impianti e macchinari a pagamento differito attraverso un adeguato rifinanziamento della legge n. 131 . 
La svalutazione della lira potrebbe indurre le imprese ad aumentare i loro listini , anche indipendentemente dalla sottostante dinamica dei costi . 
L’ esperienza negativa dei blocchi generalizzati dei prezzi , in Italia ed all’ estero , sconsiglia il ricorso a tale strumento , il che tuttavia non ci esonera dal fronteggiare con interventi adeguati , aumenti non giustificati dei prezzi . 
Il CIP , che dovrà essere riorganizzato in modo che regioni e comuni possano partecipare all’ attività di sorveglianza dei prezzi dei generi di largo consumo , intensificherà , da parte sua , il controllo sui prezzi dei prodotti di base ; 
esso segnalerà i risultati delle sue indicazioni al Ministro delle finanze che ordinerà ispezioni della polizia tributaria , ogniqualvolta gli aumenti dei prezzi inducano a sospettare ingiustificati aumenti dei margini di profitto . 
La nostra proposta di una imposta straordinaria sui margini di profitto è stata oggetto di vivaci discussioni e di valutazioni critiche ; 
mentre ci riserviamo di seguire , attraverso le indagini del Ministero dell’ industria , l’ andamento del fenomeno , valuteremo i risultati del dibattito tecnico e politico sulla proposta , alla ricerca , se del caso , di soluzioni più soddisfacenti . 
Nel campo delle tariffe amministrate , i necessari aggiustamenti saranno temperati dalla istituzione generale di una fascia di tariffe sociali per gli utenti a reddito più basso . 
Il Governo si ripromette di studiare i modi più appropriati per bloccare nel corso di quest’ anno i compensi per gli amministratori di enti , istituti e società . 
In tutti i contratti in cui lo Stato si troverà ad operare come parte , nella sua funzione di datore di lavoro , il Governo sosterrà la necessità di rinviare al prossimo anno la decorrenza degli aumenti contrattuali previsti per i dipendenti con più elevate retribuzioni ; 
salvi gli incrementi relativi alla contingenza ed alla anzianità . 
Un eguale punto di vista sarà prospettato dal Governo in occasione dei suoi interventi nelle vertenze del settore privato . 
Il Governo è disponibile , ove le parti sociali siano d’ accordo , a proporre un provvedimento legislativo che estenda erga omnes il blocco di questi stipendi elevati , che rappresentano una fascia inferiore al 10 per cento del complesso dei lavoratori dipendenti . 
I redditi degli altri lavoratori costituiscono tuttavia una proporzione così ampia del reddito nazionale che la loro dinamica non potrebbe svolgersi in base a valutazioni meramente settoriali , e come risultato di uno scontro di forze , senza interferire pesantemente sul livello dei prezzi e sull’ equilibrio della bilancia dei pagamenti . 
Il Governo ritiene doveroso chiedere alle parti sociali di chiudere rapidamente i contratti e di tenere conto , nella determinazione degli aumenti , dell’ esistenza di stretti margini che l’ obiettivo di risanamento dell’ economia del paese impone allo sviluppo dei consumi privati . 
In ogni caso il Governo fa presente alle parti sociali l’ opportunità di una ragionevole distribuzione , lungo l’ arco di vita del contratto , degli aumenti concordati . 
Aumenti concentrati nel tempo non potrebbero essere riassorbiti da contestuali aumenti di produttività ; 
essi si scaricherebbero sui prezzi e , quindi , di nuovo sui salari , in un circolo vizioso che , attraverso il gioco delle aspettative e della speculazione , rischia di ridurre il livello del reddito reale dei lavoratori . 
La finanza pubblica ha raggiunto un soddisfacente assetto normativo , ma registra carenze di rilievo nella Amministrazione , come è stato coraggiosamente descritto nell’ apposito libro bianco dello scorso anno , e di conseguenza per quanto si riferisce al quadro delle evasioni fiscali . 
Sarà cura di questo Governo proseguire negli sforzi già intrapresi in questo campo . 
Particolare cura sarà posta nell’ approntare il più rapidamente possibile l’ anagrafe tributaria . 
In particolare confidiamo nella sollecita conversione del decreto-legge con il quale si provvede alla riorganizzazione di questo importante servizio . 
Nel frattempo , è intendimento del Governo attivare i controlli di carattere tributario per campione , mobilitando l’ Amministrazione finanziaria ed il Corpo della guardia di finanza . 
Il fenomeno delle evasioni si collega in taluni casi a quello dell’ esodo illegale di capitali il quale rappresenta spesso anche una sottrazione al fisco di materia imponibile . 
Perciò il Ministero delle finanze agirà in collaborazione con gli altri dicasteri , per proseguire e rafforzare l’ azione di repressione contro frodi valutarie che siano anche evasioni tributarie . 
Recenti valutazioni , anche in relazione agli effetti sul gettito della nuova normativa fiscale , mostrano la possibilità di un miglioramento del gettito tributario rispetto alle previsioni per il 1976 in precedenza effettuate . 
Il miglioramento dovrà costituire una riserva nell’ ipotesi di un andamento delle uscite di cassa , anch’ esso più rapido di quanto previsto . 
In ogni caso qualunque nuova spesa corrente dovrà invece trovare la sua copertura in nuovi tributi . 
L’ impostazione della finanza pubblica e l’ andamento della congiuntura , se il disegno di politica economica che abbiamo descritto potrà puntualmente realizzarsi , non sembrano richiedere per ora nuovi provvedimenti fiscali riduttivi della domanda globale . 
Appare invece opportuno proporre una serie di interventi legislativi nel settore dell’ imposizione diretta , rivolti non ad inasprire il prelievo tributario , ma a conseguire un incremento di entrate attraverso misure atte a rendere più sollecito l’ assolvimento del debito di imposta . 
Condizione necessaria e sufficiente per garantire nei prossimi dodici mesi la stabilità del cambio e il contenimento delle pressioni inflazionistiche è una dinamica moderata dei redditi monetari e un aggiustamento graduale dei prezzi delle imprese che hanno potere sul mercato . 
Nei limiti in cui questa moderazione potrà essere assicurata da una spontanea adesione di operatori economici e di categorie sociali il Governo non intende prendere nuove misure di contenimento , le quali in questo momento potrebbero interferire sul meccanismo della ripresa che negli ultimi mesi si è lentamente messa in movimento . 
Qualche tempo fa si era previsto uno sviluppo modesto del reddito nel corso del 1976 fortemente condizionato dai vincoli posti dall’ equilibrio dei nostri conti esteri . 
Questi vincoli appaiono ora più larghi , se alla riduzione del cambio della lira non seguirà un immediato aumento dei prezzi e dei redditi che annullino l’ effetto reale dell’ aumento della domanda . 
In parte tale aumento deriverà spontaneamente dalle maggiori esportazioni e dalle minori importazioni provocate dal nuovo cambio . 
In parte esso sarà il risultato delle politiche impostate lo scorso anno e di quelle che dovremo ora decidere in materia di ristrutturazione industriale e di potenziamento dei finanziamenti per il Mezzogiorno . 
Le prime informazioni disponibili sul ritmo effettivo di spesa degli stanziamenti delle leggi anticongiunturali sono deludenti . 
Si pone , perciò , la necessità di costituire un gruppo interministeriale che segua il ritmo della spesa , che esamini la natura degli ostacoli che lo hanno sinora rallentato e che definisca gli eventuali interventi amministrativi e legislativi per eliminare tali ostacoli . 
Entro due mesi sarà presentato alle Camere un documento sullo stato di attuazione dei provvedimenti anticongiunturali e saranno proposte eventuali misure legislative per una diversa destinazione dei fondi inutilizzati . 
Questo sforzo , concentrato nel tempo , è l’ aspetto fondamentale della manovra per la ripresa della nostra economia ; 
da esso dipenderà il successo del nostro obiettivo di inserirsi in tempo nel vivace movimento di ripresa in atto nelle economie industriali . 
È ancora possibile – secondo esperti italiani e stranieri – uno sviluppo del reddito che , nel biennio 1976-1977 , consegua un saggio di crescita dell’ 8 per cento del prodotto nazionale . 
In questo quadro si pone ancora una volta il problema del risanamento della finanza pubblica , in tutti i suoi aspetti , sia quella dello Stato , sia quella degli enti locali e degli istituti previdenziali , per quanto riguarda e la dinamica delle entrate e il controllo più severo delle inefficienze e , talora , degli sperperi nella spesa . 
Con il procedere dell’ espansione congiunturale , quote più elevate del risparmio nazionale dovranno essere destinate al finanziamento degli investimenti produttivi e , di conseguenza , gli elevati deficit pubblici raggiunti nella fase di depressione , dovranno essere progressivamente ridotti ; 
altrimenti essi alimenteranno nuovi deficit e nuove crisi del cambio . 
Una rapida approvazione del disegno di legge sulla ristrutturazione industriale è considerata dal Governo una condizione essenziale , non solo per intervenire a contenere il processo di degradamento di talune situazioni settoriali ed aziendali , ma anche per sostenere il ritmo degli investimenti produttivi nel corso del prossimo biennio . 
Il Governo presenterà , prima della discussione parlamentare , una serie di emendamenti che tengano conto del dibattito intervenuto nelle forze sociali e politiche . 
In particolare si provvederà a rendere più esplicita l’ opportunità di procedere per alcuni settori ad indicazioni unitarie di intervento . 
Dovrà altresì essere garantita la massima trasparenza , la pubblicità , l’ efficienza dei controlli , in modo da contrastare inammissibili interferenze di interessi particolari . 
La distribuzione di interventi fra quelli diretti ad imprese da ristrutturare e quelli per finanziare attività sostitutive dovrà permettere che l’ azione di ristrutturazione nei suoi effetti globali abbia conseguenze positive sulla creazione di nuovi posti di lavoro . 
Nei casi in cui si creino eccedenze di manodopera non rioccupabile nella stessa azienda , si provvederà a garantire il processo di mobilità del lavoro mettendo in cassa integrazione i lavoratori eccedentari senza alcun onere finanziario per l’ azienda e predisponendo particolari incentivi per le imprese disposte a rioccuparli attraverso la procedura speciale di collocamento . 
Le regioni saranno cointeressate , per la loro attività istituzionale relativa alla formazione professionale , ai meccanismi preposti alla gestione del processo di mobilità organizzata . 
Sarà inoltre assicurata la consultazione delle forze sociali e degli enti locali nell’ amministrazione di questo delicato settore della politica industriale dello Stato . 
Gli emendamenti permetteranno anche di unificare la legislazione del credito industriale attorno ai due pilastri della legge per gli incentivi alla piccola e media industria il cui funzionamento potrà divenire più automatico , e al nuovo provvedimento sulla ristrutturazione industriale : 
saranno pertanto abrogate le leggi nn . 
1101 , 464 , 1470 , 184 . 
Sarà chiesta una delega al Parlamento per razionalizzare il sistema degli incentivi . 
Accanto agli interventi per la ristrutturazione industriale , un contributo importante alla ripresa sarà assicurato dalle Partecipazioni statali , che prevedono un complesso di investimenti per il futuro quadriennio , prossimo ai 20 . 
000 miliardi . 
Di qui la necessità di un sostanziale aumento del fondo di dotazione previsto appunto nella legge di ristrutturazione . 
Il Governo presenterà un programma dettagliato , definito in termini temporali di questi investimenti , definendone la strategia ed individuando le aree prioritarie e non rinunciabili di intervento . 
Il Governo si impegna altresì a comunicare al Parlamento ogni anno , prima di trasferire agli enti di gestione le nuove quote di finanziamento , lo stato di attuazione del programma stesso con precise informazioni sull’ andamento degli investimenti prioritari . 
In base anche ai risultati della commissione di studio , si procederà ad avviare il processo di riorganizzazione delle partecipazioni , come gli eventuali riaccorporamenti [ sic ] 
delle società operative lungo linee meglio corrispondenti alla razionalità industriale e alla efficacia dell’ intervento del settore pubblico sul mercato e con la introduzione di più funzionali sistemi di controllo . 
Altro punto qualificante del programma di governo è la continuazione della politica di intervento straordinario nel Mezzogiorno , adeguandola alla nuova realtà regionale . 
Il disegno di legge che il precedente Governo ha presentato al Senato , si snoda appunto sul riconoscimento di una piena partecipazione delle regioni all’ azione di intervento straordinario , una notevole parte del quale è direttamente devoluto alle regioni stesse . 
Così , è prevista la partecipazione dei presidenti regionali nel CIPE – per una stretta connessione tra azione nel Sud e programmazione generale – e in un comitato permanente di nuova istituzione presso il Ministero per il Mezzogiorno . 
Osservazioni sono state fatte , specie in ordine alla posizione e al futuro della Cassa . 
Il 1980 come termine finale della Cassa per il Mezzogiorno , fissato da leggi precedenti , non è stato modificato nelle proposte presentate al Senato , né il Governo ha ipotizzato proroghe . 
Ritengo che le innovazioni elaborate – ed altre che il Governo presenterà entro pochi giorni come suoi emendamenti , compresa una più significativa partecipazione delle regioni all’ attività della Cassa – consentiranno , attraverso una utile sperimentazione , di predisporre tempestivamente strutture e meccanismi per il « dopo 1980 » in modo da assicurare , accanto ad una più piena corresponsabilizzazione delle regioni , la sicurezza di conduzione per i progetti di largo respiro e per il coordinamento con le misure di sostegno della Comunità europea . 
Da parte socialista si è parlato di un progetto speciale per fare sì che le regioni si preparino tecnicamente per affrontare i programmi di sviluppo . 
L’ idea mi pare accettabile . 
Il Governo presenterà con urgenza un provvedimento-ponte per dotare sia la Cassa sia le regioni meridionali dei mezzi indispensabili per continuare i programmi di intervento straordinario . 
Fra i vari e complessi problemi che la crisi economica provoca o aggrava , quello della disoccupazione giovanile emerge per la sua crescente rilevanza . 
Il Governo , tenendo conto dei vari aspetti che iniziative in questo delicato settore del mercato del lavoro possono presentare , intende prospettare al Parlamento , dopo una consultazione con le organizzazioni sindacali , una proposta che è già in corso di elaborazione . 
Criterio ispiratore per il settore delle imprese , è di consentire ai giovani di acquisire un’ esperienza professionale mediante contratti di formazione sul lavoro che possano normalmente proseguire con regolare rapporto di lavoro . 
Criterio ispiratore nel settore dei servizi sociali della pubblica amministrazione , è invece quello di promuovere progetti di ampia esecuzione , capaci di utilizzare forze di lavoro giovanili in attività nelle quali sia presente una sicura utilità sociale e che forniscano occasione di qualificazione professionale . 
L’ effettivo contenuto di formazione di queste occasioni di inserimento nell’ attività produttiva e l’ effettivo carattere addizionale e non sostitutivo di altri posti di lavoro , sarà garantito dalla partecipazione delle regioni e dei sindacati all’ amministrazione di questo progetto . 
La dimensione quantitativa dell’ intervento non può ancora essere definita ma , dopo le prime esplorazioni , sembra realistico ritenere che essa possa superare l’ obiettivo di 50 mila giovani in primo avviamento al lavoro precedentemente indicati . 
Abbiamo indicato gli elementi fondamentali della politica congiunturale per il prossimo biennio . 
Non può invece essere ambizione di questo Governo fornire al paese un soddisfacente sistema di programmazione da qui al 1980 , del quale tuttavia proprio il nuovo più difficile quadro dell’ economia mondiale postula sempre più l’ esigenza . 
Ciò che possiamo e intendiamo fare nei prossimi mesi è la predisposizione di una serie di interventi pluriennali in taluni settori essenziali , per saldare l’ azione congiunturale di oggi con lo sviluppo a medio termine della nostra economia . 
Questi programmi , da inquadrare in una prospettiva a medio termine del bilancio della pubblica amministrazione , riguardano principalmente quattro settori : 
quello della energia , dell’ edilizia , dei trasporti e dell’ agricoltura . 
Per il settore dell’ energia , il Governo sottoporrà quanto prima al dibattito parlamentare il programma approvato dal CIPE con la disponibilità a dare la dovuta attenzione alle osservazioni e proposte che in esso emergeranno . 
Nel settore dell’ edilizia , ci proponiamo l’ approvazione , sulla base anche delle iniziative legislative dei precedenti governi , di un provvedimento di carattere generale diretto a razionalizzare e potenziare l’ azione pubblica nel settore , così da facilitare la realizzazione di una organica politica della casa . 
Contiamo anche che il Parlamento approvi sollecitamente il disegno di legge sul regime dei suoli . 
Per l’ agricoltura , oltre una sollecita gestione dei mezzi già messi a disposizione con i provvedimenti dello scorso anno , ci proponiamo di pervenire a discutere con le regioni la proposta di un programma pluriennale che preveda provvedimenti per il credito agricolo , lo sviluppo dell’ irrigazione , il rafforzamento delle infrastrutture commerciali ed interventi specifici nel settore zootecnico , forestale ed ortofrutticolo . 
Analoga iniziativa richiederà l’ approvazione di un piano dei trasporti articolato in tre direzioni : 
potenziamento delle principali strutture del sistema nazionale di trasporto ; 
sviluppo integrato per i diversi mezzi di trasporto all’ interno delle aree metropolitane ; 
potenziamento per il trasporto pubblico attraverso l’ attuazione del piano autobus . 
Questi diversi piani settoriali forniranno lo stimolo di vasti blocchi di commesse pubbliche per la ristrutturazione su nuove linee dell’ industria italiana e , nello stesso tempo , permetteranno una redistribuzione delle risorse nazionali verso la produzione di servizi collettivi , le cui attuali insufficienze sono un fattore importante di scarsa produttività per il nostro sistema . 
La complessità e l’ urgenza dei problemi economici e sociali , fin qui considerati , non distoglieranno l’ attenzione del Governo dalla esigenza di promuovere i necessari adeguamenti delle pubbliche istituzioni . 
Nella misura in cui il potere sarà in grado di garantire l’ attuazione e lo sviluppo del regime di libertà , di democrazia e di giustizia , chiaramente tracciato dalla Carta costituzionale , sarà possibile risalire la china della grave crisi che travaglia il paese con un comune impegno di servizio e di partecipazione . 
È questo l’ alto insegnamento del recente messaggio al Parlamento del Presidente della Repubblica , al quale desidero esprimere la solidarietà mia e del Governo nel momento in cui viene fatto oggetto di ingiusti attacchi . 
Un particolare accenno merita il problema del Concordato . 
Il Governo si impone di portare avanti – accertata la disponibilità dell’ altra parte e secondo le direttive già espresse dal Parlamento – le trattative per la revisione del patto al fine di adeguarne la disciplina al progresso dei tempi . 
Custode delle prerogative dello Stato , il Governo mirerà a salvaguardare , con la libertà , il bene prezioso della pace religiosa . 
È nostro proposito assicurare la più ampia libertà nella manifestazione del pensiero , nelle arti e nella scienza . 
In questo spirito il Governo si considera impegnato – proseguendo e perfezionando iniziative già intraprese – a tutelare la funzione della stampa , essenziale garanzia del regime democratico . 
È ben presente l’ esigenza , richiamata nel messaggio presidenziale , di una riattivazione e ristrutturazione del Consiglio nazionale dell’ economia e del lavoro . 
Per la ricostituzione del Consiglio si è recentemente ottenuta la disponibilità della Federazione CGIL - CISL - UIL ad effettuare le designazioni di propria competenza , nell’ intesa che la riforma sarà contestualmente avviata a cura del Governo . 
Si riacquisterà così il necessario presidio di questo importante organo di rilevanza costituzionale . 
Carattere di preminenza presenta il problema ( anch’ esso sollecitato nel messaggio presidenziale ) della definizione delle attribuzioni del Governo e in particolare della Presidenza del Consiglio , la cui funzione di direzione e coordinamento è più che mai necessaria anche in relazione all’ attuazione dell’ ordinamento regionale e alle nuove forme di presenza dello Stato . 
Il precedente Governo ha ritirato , come non più idonee all’ attuazione di una valida riforma dell’ Amministrazione dello Stato , le norme dell’ originario progetto di delega residuate allo stralcio delle disposizioni recepite con la legge n. 382 del 22 luglio 1975 . 
Si intende ora procedere alla nomina di una ristretta commissione di studio , di alta qualificazione , con il compito di predisporre testi di normazione diretta , che il Governo sottoporrà all’ approvazione del Parlamento , dando così il suo contributo alla disciplina di una materia nella quale esso deve assumere le responsabilità che costituzionalmente gli competono . 
Sarà necessario individuare con chiarezza i compiti residui e quelli nuovi del potere statale , in relazione , da un lato , con l’ ampio decentramento di competenze alle autonomie locali , e dall’ altro con la « domanda » , maggiore e diversa , che all’ Amministrazione proviene dal paese come conseguenza della sua evoluzione . 
Da questa revisione deriverà una redistribuzione delle attribuzioni fra i grandi centri operativi dell’ Amministrazione . 
In attesa di una siffatta sistemazione , il Governo conferma la sua fiducia nell’ azione , già felicemente avviata , del Ministero per i beni culturali e conferma il suo favore per la costituzione del Ministero per la ricerca scientifica . 
Al fine di realizzare una più intensa partecipazione democratica ed una più puntuale presenza del potere , il Governo assicurerà lo sviluppo delle autonomie locali , in coerenza al pluralistico articolarsi della società . 
Proseguirà il dialogo con le regioni , istituzionalizzato nella continuità dei rapporti tra la Presidenza del Consiglio , e per essa il ministro per le Regioni , da una parte , e i presidenti delle Giunte , dall’ altra parte , approfondendo una collaborazione che si è rivelata estremamente utile e far fronte a crescenti e comuni responsabilità politiche . 
Il Governo si propone di emanare , nel rispetto della legge di delega , le norme in corso di elaborazione per ridisegnare compiutamente l’ ordinamento regionale e riconoscere le funzioni proprie delle altre autonomie locali . 
Si promuoveranno la rapida approvazione della legge di riforma della contabilità regionale e le modifiche della finanza regionale . 
Urgente e di grande rilievo è un provvedimento legislativo per la finanza locale . 
Saranno completate , per quanto occorra , le norme di attuazione per le regioni a statuto speciale . 
Per portare avanti la riforma dell’ Amministrazione , tanto impegnativa e ricca di implicazioni economiche , sociali e politiche , il Governo si propone di mantenere il contatto con le organizzazioni sindacali . 
Tale confronto sarà particolarmente utile al fine di realizzare una razionale utilizzazione delle risorse umane e cioè un ordinamento del personale che permetta nuovi modi di reclutamento e di formazione , un’ accentuata qualificazione professionale ed una maggiore mobilità . 
Frattanto il Governo avvierà in tempi brevi le trattative per il rinnovo dell’ accordo triennale , configurando misure di riordinamento che prefigurino le nuove strutture del personale statale . 
In questa stessa prospettiva si porrà il tema delle intese , già auspicate da Governo e sindacati , con le regioni e gli altri enti locali , perché si abbia il necessario coordinamento in materia normativa e retributiva . 
Ovviamente saranno tenuti presenti gli orientamenti espressi dal Parlamento , specie con l’ istituzione della Commissione di inchiesta sulle strutture , sulle condizioni e sui livelli retributivi e normativi del pubblico impiego . 
Desidero aggiungere che la riforma della pubblica amministrazione non è solo problema di tecniche di gestione e di razionalizzazione organizzativa , ma di prestigio e di credibilità dell’ apparato pubblico . 
Si deve rinvigorire nell’ Amministrazione il senso della deontologia etico-professionale ; 
si deve assicurare l’ ordinato e corretto svolgimento dell’ azione amministrativa . 
Solo così può rinascere la fiducia nell’ opinione pubblica . 
Ciò richiede un’ intensa azione di vigilanza e di controllo , volta ad ottenere il rispetto , a tutti i livelli , dei doveri inerenti a una imparziale e obiettiva gestione dei pubblici interessi e , quando occorra , l’ applicazione di esemplari sanzioni . 
Del resto , l’ Amministrazione deve realizzare nel suo interno – ed esistono gli strumenti giuridici idonei e le forze , fondamentalmente sane , capaci di realizzare tale obiettivo – la propria restaurazione senza attendere interventi repressivi esterni . 
Notizie di fatti recenti hanno profondamente turbato la coscienza pubblica . 
Desidero ricordare che il Governo italiano ha chiesto fermamente a quello americano di voler dare tutte le informazioni necessarie a fissare precise responsabilità e fugare ingiusti sospetti . 
In un campo diverso e che consente una diretta iniziativa italiana , il Consiglio dei ministri del ricostituito Governo ha approvato oggi , su mia proposta , la istituzione di un Comitato d’ inchiesta amministrativa , composto di personalità altamente qualificate , per l’ esame , sotto il profilo della legittimità e del merito , delle procedure seguite per la stipulazione del contratto di fornitura con la società Lockheed e per l’ accertamento di eventuali irregolarità e responsabilità . 
Il Comitato agirà nell’ ambito e sulla base dei poteri attribuiti alla pubblica amministrazione , senza ovviamente interferire in alcun modo con le iniziative degli organi giurisdizionali competenti . 
Il Governo terrà fede all’ impegno fondamentale di garantire un’ efficace tutela dell’ ordine e della sicurezza dei cittadini . 
Di fronte alla frequenza di gravissime imprese criminose , ogni sforzo sarà compiuto per il tempestivo ed efficace intervento delle forze di polizia . 
Al tempo stesso , si curerà lo sviluppo di una politica che punti a migliorare l’ assetto generale della società , soprattutto dando ai giovani degni ideali di vita , promuovendo occasioni di lavoro , potenziando la scuola e le altre istituzioni educative . 
Il Governo ribadisce con fermezza che esso sarà inflessibile nella difesa della società dalla tracotante minaccia della delinquenza comune ed eversiva . 
È giusto dare in questa sede pieno riconoscimento all’ opera svolta con crescente successo dagli appartenenti alle forze dell’ ordine che , posti di fronte a grandissimi rischi , danno esempio di generosa dedizione al bene della collettività . 
Ai tutori dell’ ordine va riconfermata anche l’ assicurazione che verrà posta ogni cura nel garantire da un lato la loro serenità personale ed il benessere delle loro famiglie , dall’ altro il potenziamento e l’ ammodernamento dei mezzi e delle strutture . 
In tale ordine di idee è intendimento del Governo portare avanti il riordinamento della polizia , non trascurando la fondamentale esigenza di un più stretto coordinamento fra tutti i Corpi , in modo da offrire un meditato termine di confronto rispetto a proposte già presentate in materia al Parlamento . 
L’ attenzione del Governo si rivolge alle forze armate , che , con grande senso di disciplina e in spirito di servizio verso la comunità nazionale , assolvono l’ alto compito di garantire la sicurezza del paese e la tutela delle istituzioni democratiche . 
Nella continuità delle loro gloriose tradizioni , si pone il problema di un ammodernamento di strutture e di ordinamento , anche ai fini di una dignitosa ed efficiente partecipazione all’ Alleanza , dimostratasi fattore essenziale per la pace in Europa . 
È stato avviato , perciò , un piano a lungo termine , volto anche ad assicurare lo sviluppo tecnologico , incrementando l’ attività delle industrie nazionali . 
In questo quadro è stata approvata la recente legge per la flotta e analoghi progetti sono in fase di elaborazione per l’ esercito e per l’ aeronautica . 
Il Governo confida che sia sollecitamente discusso in Parlamento il disegno di legge , già presentato alla Camera , recante benefici economici per il personale , specialmente dei gradi meno elevati . 
L’ impegno più rilevante , nel settore della giustizia , è rappresentato in questo momento dalla riforma del codice di procedura penale , che potrebbe essere integralmente realizzata – in esecuzione della delega conferita dal Parlamento con la legge n. 108 del 3 aprile 1974 – entro l’ 11 maggio prossimo . 
La Commissione per la redazione del nuovo codice lavora intensamente e così pure la Commissione consultiva prevista dall’ articolo 1 della legge . 
Non è tuttavia prevedibile che possa essere rispettato il termine fissato per l’ esercizio della delega . 
In conformità al parere espresso dalla Commissione consultiva , il Governo intende assumere l’ iniziativa di una proroga senza innovazioni . 
Il Governo si propone , inoltre , di chiedere al Parlamento una delega legislativa anche per la riforma del processo minorile , che dovrebbe essere raccordata con quella del processo penale per gli adulti . 
In tema di attuazione dell’ ordinamento penitenziario , è in corso di perfezionamento il relativo regolamento di esecuzione . 
Il Governo , pur non nascondendo le difficoltà che è destinato ad incontrare sul suo cammino , intende procedere agli indispensabili adeguamenti strutturali , già iniziati dal precedente Governo , soprattutto con riferimento all’ edilizia carceraria e al numero e alla qualificazione del personale . 
Tale impegno sarà ispirato al principio costituzionale che la pena debba tendere alla rieducazione del condannato nel rispetto della sua dignità umana . 
Quanto alla disciplina della locazione degli immobili urbani , il Governo , in previsione della prossima scadenza del regime vincolistico fissata per il 30 giugno prossimo venturo , può assicurare che quanto prima sarà presentato un disegno di legge con soluzioni che , senza comprimere lo sviluppo di una equilibrata politica degli investimenti nell’ edilizia , diano soddisfazione agli interessi popolari coinvolti nel rapporto di locazione . 
Il Governo continuerà ad occuparsi dei problemi connessi all’ attuazione del nuovo diritto di famiglia . 
Sono stati già elaborati due schemi di provvedimenti per rendere più agili gli interventi del giudice nel settore minorile ; 
si studierà , poi , la possibilità di concentrare tutte le competenze al riguardo in un solo « Tribunale per la famiglia » . 
Quanto al problema dell’ aborto , il Governo , come tale , in considerazione della sua composizione e della sua base parlamentare , intende mantenere la posizione di neutralità espressa dal Governo precedente . 
Il Governo dedicherà il massimo impegno al settore dell’ istruzione , proseguendo , anzitutto , nella integrale attuazione della linea tracciata dai decreti delegati . 
Si tratta di scrivere compiutamente , con la riforma degli ordinamenti scolastici , quella pagina nuova per la scuola italiana , che è stata iniziata dall’ entrata in funzione degli organi collegiali . 
Confidiamo che il Parlamento voglia discutere presto i disegni di legge già presentati per integrare , sulla base di una esperienza ormai più che decennale , la riforma della scuola media dell’ obbligo . 
Ci proponiamo poi di presentare entro termini brevissimi un progetto di riforma della scuola secondaria superiore . 
È , questo , un problema ampiamente dibattuto , sul quale i gruppi politici hanno già assunto varie iniziative . 
Alla sua soluzione il Governo intende contribuire responsabilmente con proprie proposte . 
Dopo l’ adozione , in via preliminare , delle misure urgenti , occorre dare avvio alla attuazione della riforma universitaria . 
Intendiamo occuparci al più presto dell’ assetto del personale ( specialmente per aprire possibilità di accesso alle carriere universitarie alle nuove leve ) e di vari altri problemi , come quelli della organizzazione dipartimentale , del diploma di primo livello e del dottorato di ricerca , della revisione dei corsi di laurea , delle scuole di specializzazione e delle abilitazioni all’ esercizio professionale . 
Il Governo spera , infine , che sia sollecitamente convertito il decreto-legge per la ristrutturazione delle carriere del personale insegnante , adottato per rispettare gli impegni derivanti dalle leggi e dall’ accordo triennale stipulato nel maggio 1973 con le organizzazioni sindacali . 
Quanto , infine , ai vari problemi della salute pubblica , preminente interesse attribuisce il Governo al perfezionamento dell’ iter di approvazione del disegno di legge sulla riforma sanitaria . 
Restano immutate le linee fondamentali della politica estera italiana , legate , come sono , ai principi democratici nei quali crediamo ed ai nostri interessi nazionali . 
Diamo perciò il più convinto sostegno all’ organizzazione delle Nazioni Unite , strumento essenziale , ancorché imperfetto , per l’ affermazione della legalità internazionale e la tutela della pace . 
L’ Europa vive oggi un momento difficile , nel vortice essa pure di una congiuntura economica che pone per tutti preoccupanti problemi . 
Questa situazione non attenua , ma accentua lo sforzo rivolto alla costruzione europea . 
Non è pensabile , infatti , che ogni paese affronti i gravi problemi del momento fidando nelle sole sue forze . 
L’ impegno europeo dell’ Italia non è però congiunturale , ma permanente . 
Si tratta di una scelta fondamentale , consacrata in un’ azione ininterrotta , generatrice di vincoli ormai indistruttibili . 
Con la prospettiva , finalmente ravvicinata , di elezioni europee a suffragio universale e diretto , ci prepariamo per il Consiglio europeo del Lussemburgo nel prossimo aprile . 
Vi si dovrà discutere , tra l’ altro , il rapporto Tindemans sull’ unione europea , traguardo quest’ ultimo a breve termine , senza rinuncia , da parte italiana , all’ instaurazione di un vincolo federale in Europa . 
Desidero inoltre confermare la impegnata partecipazione dell’ Italia alla alleanza atlantica , legata com’ essa è all’ amicizia per gli Stati Uniti ed i paesi occidentali che la compongono . 
Riteniamo di perseguire così obiettivi di sicurezza , di distensione e di pace . 
Siamo infatti persuasi che , solo basandosi su un leale contributo allo sforzo collettivo per la sicurezza , possano avere slancio le iniziative per la distensione e la cooperazione in Europa e nel mondo . 
L’ atto finale della conferenza di Helsinki non indica solo un positivo punto di arrivo nello sviluppo delle relazioni dei paesi dell’ Europa , degli Stati Uniti e del Canada , ma dà avvio ad un processo di distensione , ad un approfondito dialogo tanto nella area politica quanto in quella della sicurezza e del rispetto dei diritti dell’ uomo . 
Gli stessi recenti accordi italo-jugoslavi , che saranno tra breve sottoposti alla ratifica del Parlamento , riflettono correttamente lo spirito dell’ atto finale di Helsinki . 
Al riguardo , desidero sottolineare che il superamento di ogni controversia tra l’ Italia e la Jugoslavia apre la via a nuove ed utili intese tra i due paesi , promuovendo il maggiore benessere delle popolazioni interessate . 
Quanto all’ Austria , desidero rilevare come la fiducia , di cui per parte sua il Governo di Vienna ci ha fornito anche di recente dimostrazione , trae origine dalla consapevolezza dell’ impegno che il Governo italiano pone e porrà nel dare piena attuazione alle norme emanate a favore delle popolazioni di lingua tedesca dell’ Alto Adige . 
Tra le situazioni di pericolo per la pace e la stabilità del Mediterraneo orientale , va ricordato il protrarsi della crisi cipriota che l’ Italia segue con preoccupata attenzione , incoraggiando le parti in causa verso una giusta soluzione , nel pieno rispetto della sovranità e dell’ indipendenza di Cipro . 
Anche l’ attuale momento della crisi mediorientale , caratterizzata dal ristagno della dinamica negoziale , suscita la nostra apprensione , nella consapevolezza che in Medio Oriente sono in corso processi suscettibili di sfociare in una ripresa del conflitto . 
Basti pensare all’ evolvere della situazione in Libano . 
Mentre auspichiamo che l’ accordo raggiunto il 22 gennaio porti alla cessazione degli scontri armati ed avvii a soluzione la crisi interna , non possiamo tacere la gravità e complessità dei problemi esistenti . 
Per questo , insieme con gli altri paesi europei , abbiamo ribadito il nostro attaccamento all’ unità politica ed all’ integrità territoriale del Libano . 
In questo contesto appare evidente l’ urgenza di una ripresa del negoziato medio-orientale , capace d’ impegnare tutte le parti nella ricerca , difficile ma necessaria , di una soluzione globale in conformità delle risoluzioni 242 e 338 del Consiglio di sicurezza . 
I principi ai quali ispirarsi sono stati , tra l’ altro , ribaditi dal Governo italiano nel recente dibattito al Consiglio di sicurezza . 
Per quanto riguarda poi la questione più generale del disarmo , per la quale le trattative tra Stati Uniti ed Unione Sovietica appaiono lente e difficili , da parte italiana si riafferma convinta adesione agli ideali che ispirano gli sforzi negoziali nel campo del disarmo e di quello nucleare in particolare . 
Per quanto riguarda specificamente la riduzione delle forze in Europa centrale , il negoziato MBFR costituisce un elemento importante nel processo di distensione . 
Da parte occidentale sono state presentate importanti proposte nel dicembre scorso , che ci auguriamo contribuiscano ad un positivo svolgimento della trattativa . 
Il Governo intende dare un attivo contributo all’ approfondimento del dialogo con i paesi in via di sviluppo , avviato con la conferenza per la cooperazione economica internazionale di Parigi nel dicembre scorso . 
Ma vorrei ricordare altresì le discussioni euroarabe e la convenzione di Lomé alla quale ci apprestiamo a dare attuazione . 
Mentre ricordo i crescenti amichevoli rapporti con il subcontinente latino-americano ed il mondo asiatico , desidero confermare la disponibilità dell’ Italia ad approfondire ulteriormente i rapporti di cooperazione con i paesi africani , nello spirito dei vincoli tradizionali di amicizia e nell’ intento di contribuire al loro progresso economico e civile . 
In questo spirito l’ Italia è partecipe dei grandi processi di trasformazione politica in Africa con l’ obiettivo di completare la decolonizzazione e di condurre al superamento dei sistemi fondati sulla discriminazione razziale . 
Con questi intendimenti il Governo italiano ha proceduto al riconoscimento del Governo dell’ Angola . 
Onorevole Presidente , onorevoli senatori , poco più di un anno fa presentai alle Camere , per ottenerne la fiducia , un governo che fu definito di piccola coalizione . 
Insieme al Partito repubblicano e con l’ appoggio esterno di socialisti e socialdemocratici ci si riprometteva di affrontare un’ avversa congiuntura economica e politica . 
Oggi chiedo al Parlamento la fiducia per un governo monocolore con appoggi esterni , in genere , più tenui che quelli ottenuti in passato . 
Eppure la situazione si è aggravata per quanto attiene alla produzione ed all’ occupazione ed ha conosciuto la brusca impennata della crisi monetaria . 
Non possiamo nasconderci , senza volere in nessun modo disconoscere tante serie ragioni politiche , l’ inquietudine del paese , poiché a maggiore rischio corrisponde minore solidarietà . 
Ebbene , il primo appello , in queste condizioni , s’ indirizza naturalmente al Parlamento ed ai partiti . 
Se l’ assetto della maggioranza che sta per costituirsi è quello che ho sopra descritto , io voglio sperare , e ritengo doveroso anche chiedere , che , in considerazione della gravità dell’ ora , l’ impegno dei partiti in qualche modo oggi accomunati nella politica di governo e l’ atteggiamento delle stesse opposizioni siano quali la situazione richiede . 
Ma non sarà certo considerato un disconoscimento della essenziale e determinante funzione del Parlamento il riferimento che vorrei fare in questo contesto politico estremamente preoccupante alle forze sociali ed ai singoli cittadini , senza la comprensione e la collaborazione dei quali sarebbe vano sperare nel risollevamento del paese . 
Sono dinanzi ai nostri occhi il disordine nel quale talvolta si dissolve la vitalità della nazione , la degradazione economica , assurdi episodi di violenza , l’ abbassamento della moralità pubblica , la disorganizzazione dello Stato , la confusione dei poteri , gravi segni d’ insensibilità sociale , il minore slancio di lavoro e d’ impegno civile , la perdita di prestigio di fronte all’ estero . 
Il grandioso mutamento in ogni campo intervenuto nel nostro paese porta con sé inevitabilmente squilibri , tensioni , crisi . 
Sono cose alle quali deve porre rimedio certo una efficace azione di governo , ma sempre e solo sostenuta dalla piena consapevolezza e volenterosa solidarietà dei cittadini . 
Noi faremo del nostro meglio , ma abbiamo bisogno di essere compresi ed aiutati . 
Dalla rovina non ci si salva senza un’ azione positiva , senza un autentico rilancio . 
Non si tratta dunque di sopravvivere pigramente , ma di proporci tutti insieme degli obiettivi ambiziosi e capaci di determinare una svolta nella politica nazionale . 
Non sempre bene indirizzate , non sempre bene valorizzate esistono in Italia straordinarie riserve di energie intellettuali e morali . 
Vi sono virtù civili non solo secondo il modulo della tradizione , ma secondo intuizioni nuove emergenti nelle giovani generazioni . 
Il compito del paese è di prendere sempre meglio coscienza di sé e di svilupparsi secondo le sue spinte profonde . 
Il compito del Governo è di assicurare le condizioni perché la rinascita ed il progresso si compiano . 
Noi siamo qui a fare il nostro dovere , per difficile che ne sia l’ adempimento . 
E nell’ assumere queste responsabilità vogliamo ridire , malgrado tutto , la nostra fiducia nell’ Italia . 
[ La replica alla Camera dei Deputati ] 
Signor Presidente , onorevoli colleghi , vorrei poter dare una risposta adeguata al dibattito ricco e interessante , che si è svolto ieri in quest’ aula . 
L’ urgenza dei tempi ha imposto una discussione serrata , alla quale segue , quasi senza soluzione di continuità , questa mia replica ; 
replica dunque inadeguata perché non mi è stato possibile , in così breve lasso di tempo , fare oggetto di attenta riflessione le tante cose stimolanti che da tutte le parti sono state dette con riferimento sia al programma sia all’ impostazione politica del Governo . 
Dovrò quindi limitarmi a fare solo alcune osservazioni . 
Ne chiedo scusa sin d’ ora a coloro che per non essere esplicitamente citati potrebbero sentirsi ingiustamente trascurati , mentre invece sono stati ascoltati con molta attenzione . 
Ringrazio vivamente tutti gli intervenuti sia a sostegno , sia in posizione critica . 
Da tutti , infatti , sono venuti direttamente o indirettamente elementi di chiarimento ; 
e da tutti sono state espresse valutazioni che terrò nel massimo conto . 
Naturalmente , un particolare ringraziamento desidero esprimere a coloro che mi hanno annunciato il loro voto favorevole o non contrario e lo hanno fatto con squisita cortesia e grande rispetto . 
Non avendo avuto occasione di occuparmi di questo nel mio discorso introduttivo , mi è gradito esprimere tutta la mia riconoscenza ai deputati della Sudtiroler Volkspartei , i quali nel corso del dibattito mi hanno preannunciato la loro positiva posizione verso il Governo . 
È un appoggio , questo , che mi è stato già cortesemente offerto in passato e che sono davvero lieto di ricevere ancora una volta . 
Un rilievo preliminare vorrei fare per quanto riguarda il programma . 
Esso talvolta è stato considerato troppo ampio , troppo ambizioso rispetto a quella che è stata chiamata la fragilità e transitorietà del Governo . 
In realtà , per quanto riguarda quest’ ultimo punto , ho bensì parlato di una fase politica di transizione , ma non ho assegnato al Governo un limite temporale , nemmeno quello dei congressi , benché ad essi sia giusto fare riferimento come a fattori importanti dell’ evoluzione politica . 
Detto ciò , resta tuttavia vero che il Governo ha prospettive obiettivamente ristrette , ed incontrerà presumibilmente difficoltà a realizzare tutto quello che mi sono permesso di enunciare . 
Vorrei però fare due osservazioni . 
La prima è che un Governo , per quanto riguarda il suo significato politico , è certo definito anche in ragione del programma che enuncia , del punto di vista che esprime in ordine agli elementi fondamentali del dibattito politico , e ciò anche con riferimento a temi che non siano destinati a venire in evidenza e ad essere specificamente trattati in un certo arco di tempo . 
D’ altra parte , pressoché tutti gli argomenti da me richiamati riguardano o esercizio di deleghe , sovente assai complesso , o discussioni parlamentari in corso o impegni politici e sindacali la cui mancata citazione , anche se involontariamente , avrebbe assunto un significato negativo . 
Sia ben chiaro però che ho il senso della realtà e che conosco bene quel che si può e si deve assolutamente fare e quello che sarebbe bene fare se appena le circostanze ce lo consentissero . 
Vorrei dare innanzitutto qualche precisazione su determinati punti del programma , specie nella parte economica . 
Mi sia consentito però di fare prima brevissimo riferimento ad una sollecitazione liberale circa il cosiddetto « pacchetto di provvedimenti » sulla moralizzazione . 
Vorrei dire che ne apprezzo le finalità generali e mi riservo di esaminare il modo con il quale le misure in discussione vengono configurate . 
Vorrei essere in ogni caso sicuro che non sia alterato l’ ordine costituzionale in materia di poteri dello Stato . 
All’ onorevole Chanoux , che ha lamentato il ritardo di alcune attuazioni dell’ autonomia prevista dallo statuto valdostano , desidero ribadire l’ assicurazione circa l’ intendimento del Governo di emanare le norme necessarie a dare integrale attuazione , nei limitati casi che richiedono ulteriore intervento , all’ autonomia delle regioni a statuto speciale . 
Manca per la regione Valle d’ Aosta la possibilità di fare ricorso al più rapido strumento delle norme di attuazione , non essendo contemplato nello statuto il meccanismo della commissione paritetica , ma è in corso di formazione , previ accordi preliminari con la regione , la redazione di uno schema di disegno di legge ordinario che sarà presto portato a compimento . 
Debbo dare atto del ritardo con cui si è perfezionata la pubblicazione e quindi la entrata in vigore del decreto delegato sugli organici delle scuole primarie , secondarie e artistiche di quella regione . 
Le difficoltà sono derivate dal penetrante controllo richiesto , dall’ intrecciarsi delle competenze statali e regionali ; 
ma il provvedimento ha ormai visto la luce con la pubblicazione nella Gazzetta ufficiale . 
All’ onorevole Riz rinnovo l’ assicurazione che , dopo l’ attuazione di molte misure già approvate dal Parlamento in favore delle popolazioni altoatesine , saranno definiti anche alcuni provvedimenti che egli ha ricordato . 
Il Governo apprezza l’ intenso lavoro che la commissione paritetica va svolgendo su questi temi residui , e ne auspica una sollecita conclusione nell’ intento di prendere , nel rispetto delle norme dello statuto e nello spirito già manifestato , le decisioni di sua competenza , come farà anche tempestivamente per il disegno di legge relativo ai collegi senatoriali e per altri eventualmente occorrenti . 
Il Governo avverte , infatti , l’ esigenza di chiudere questa importante fase di azione politico-legislativa , anche per dar modo alle popolazioni direttamente interessate di superare ogni incertezza ed avviare una più intensa e feconda convivenza democratica , quale auspicata dal Parlamento con l’ approvazione di un così singolare ed ampio sistema di autonomia . 
Posso anche precisare che sono in via di predisposizione i progetti per la sistemazione delle strade della val Venosta e della val Pusteria e che l’ impegno di spesa relativo , dell’ ordine di circa 20 miliardi , ha costituito finora l’ impedimento più rilevante per l’ esecuzione dei lavori . 
Sul tema dell’ agricoltura devo una risposta agli onorevoli Tanassi , De Martino e Malagodi . 
La politica d’ intervento nel settore mira ad eliminare le strozzature nel meccanismo di pieno e armonico sviluppo e a rimuovere le permanenti debolezze di struttura che si esaltano nelle fasi di commercializzazione e trasformazione industriale dei prodotti . 
Occorre stimolare gli incrementi di produttività e favorire il mantenimento di una maggiore quota di valore aggiunto attraverso la realizzazione di strutture produttive competitive e il coordinamento dell’ intervento pubblico a livello nazionale e regionale , nel quadro di una equilibrata politica comunitaria atta a correggere gli squilibri ed eliminare disparità fra i prodotti oggetto di organizzazione comune dei mercati . 
Occorrerà predisporre l’ aggiornamento di provvedimenti legislativi e amministrativi e la revisione delle istituzioni centrali e periferiche che sono i canali di una efficace politica agricola . 
Nel breve periodo si devono porre interventi necessariamente limitati , ma ordinati e coerenti . 
Il Governo intende intervenire attraverso le regioni con provvedimenti di finanziamento di opere di irrigazione e con interventi per il miglioramento delle infrastrutture e per favorire lo sviluppo di impianti collettivi di raccolta , lavorazione e conservazione dei prodotti . 
Si dovrà promuovere l’ applicazione delle quattro direttive comunitarie , d’ intesa con le regioni , mirando a procedure di pianificazione settoriale , a finalizzare gli obiettivi , a fissare le scadenze , a snellire i meccanismi di spesa . 
Settori prioritari saranno la zootecnia , la forestazione , l’ ortofrutticoltura . 
Il Governo presenterà al Parlamento un progetto di riforma dell’ AIMA che le consenta di operare sul mercato con un’ efficace struttura di intervento in collaborazione con le associazioni di produttori e le cooperative . 
Alle prospettive indicate si studierà di adeguare la politica creditizia in agricoltura e potrà ispirarsi il miglioramento della legislazione sulla tormentata materia dei contratti agrari . 
All’ onorevole De Martino desidero precisare che il processo assistito di mobilità del lavoro non può e non deve sostituire quello spontaneo , che ha continuato ad operare anche in un anno di profonda recessione come il 1975 nella piccola e media industria , con lo spostamento di circa il 3 per cento della manodopera industriale dal vecchio al nuovo posto di lavoro . 
Più seri problemi nascono invece per le imprese medie e grandi , per le quali vale appunto il riferimento al documento richiamato dall’ onorevole De Martino , dove si considera , in presenza di determinate condizioni , l’ esigenza di garantire la conservazione del posto di lavoro attraverso la cassa d’ integrazione per un congruo periodo entro il quale si può ragionevolmente ipotizzare che , in virtù degli incentivi e degli apporti degli uffici del lavoro integrati dalle organizzazioni sindacali , possa trovarsi in altre aziende una sistemazione produttiva della manodopera eccedente . 
Per quanto riguarda la manodopera femminile , vale di nuovo il richiamo al documento indicato , dove si esprime il proposito del Governo di promuovere un provvedimento per ridurre il costo dei contributi per gli assegni familiari , il che corrisponde ad una precisa razionalità economica , considerato che l’ occupazione di una unità femminile aggiuntiva determina un costo , per la cassa degli assegni familiari , assai inferiore a quello di una unità maschile . 
Siamo d’ accordo con l’ onorevole De Martino che un aumento eccessivo dei saggi d’ interesse potrebbe pregiudicare la ripresa , anche se dobbiamo tener conto che il livello dei prezzi tenderà probabilmente a salire ad un saggio più veloce di quello che si immaginava prima della crisi monetaria , cosicché , per mantenere invariati i livelli reali dell’ interesse , anche i relativi saggi monetari dovrebbero crescere . 
D’ altra parte , questo nostro proposito di non premere troppo il piede sul freno monetario è condizionato dalla moderazione nella crescita dei prezzi e dei salari che abbiamo auspicato . 
L’ onorevole Roberti si duole che si intenda far gravare soltanto sui lavoratori il peso della congiuntura . 
Devo innanzitutto precisare che la nostra proposta tende soltanto a livellare gli incrementi salariali di quest’ anno alle previsioni che si fanno negli altri paesi , dove – è opportuno osservare – non esiste il sistema della scala mobile e quindi entro il limite di aumento è compreso quel recupero di potere di acquisto che da noi si realizza già , automaticamente , attraverso i meccanismi della contingenza . 
Da altre parti siamo invece accusati di calcare troppo la mano sulle imprese . 
La verità è che il Governo non intende tollerare zone di privilegio per chi ha più potere economico . 
I preannunciati provvedimenti fiscali che accelerano la riscossione delle imposte implicheranno un peso non lieve per i settori dei redditi non esclusivamente di lavoro . 
Non solo questo ; 
altre misure significative di perequazione si possono riscontrare nella severa repressione delle frodi valutarie , nel maggior impegno per le verifiche tributarie , nella lotta , in genere , contro le evasioni , nelle iniziative per la sorveglianza ed il controllo sui prezzi delle imprese dotate di maggiore potere sul mercato . 
D’ altra parte il Governo , con i provvedimenti sulla mobilità del lavoro , introduce nella nostra legislazione ulteriori meccanismi di tutela , destinati a migliorare una situazione che è significativamente espressa dal confronto tra il numero dei licenziamenti verificatisi negli ultimi dodici mesi in Italia , dove assai più grave è stata la crisi , e quelli registrati invece , in misura notevolmente superiore , negli altri grandi paesi industriali d’ Europa . 
All’ onorevole Malagodi vorrei dire che non giova a comprendere la realtà di oggi – e non giova soprattutto di fronte alle critiche ingiuste e troppo facili che ci sono mosse dalla pubblicistica straniera – una interpretazione in chiave negativa di tutto ciò che è accaduto dopo il cosiddetto « miracolo economico » . 
È difficile paragonare gli investimenti di due periodi tanto dissimili quanto il 1963 ed il 1975 , l’ uno di espansione e l’ altro di grande depressione , per trarre dall’ improprio confronto conseguenze tanto impegnative . 
Sta di fatto che nel 1974 , anno parzialmente di espansione , gli investimenti industriali delle imprese private sono stati di oltre il 50 per cento superiori a quelli del 1963 , il che dimostra che , ove sussistano gli stimoli di un mercato in espansione , le imprese private italiane sanno ancora proiettarsi nel futuro , nonostante i gravosi oneri sociali posti a loro carico da una legislazione molto avanzata nel rispondere alle richieste di una società esigente qual è la nostra . 
Anche la valutazione della nostra capacità di competere sul piano internazionale mi è parsa forse un po’ pessimistica . 
L’ anno scorso le nostre esportazioni sono cresciute del 2 e mezzo per cento contro una caduta di circa il 5-6 per cento delle esportazioni mondiali . 
Mi consenta l’ onorevole Malagodi di rilevare un piccolo strappo nella sua grande coerenza logica . 
Egli ci ha detto che la lira era sopravvalutata , dal che conseguirebbe che unico provvedimento logico in questa situazione avrebbe dovuto essere un riaggiustamento verso il basso . 
Ciononostante l’ onorevole Malagodi critica poi questa soluzione che il mercato ci ha imposto . 
Io credo che molte critiche partano da premesse di fatto che non appaiono sufficientemente fondate . 
Mi sembra utile ricordare che un recente studio del nostro istituto di emissione mostra che alla fine del 1975 i prezzi ed i salari italiani espressi in dollari erano aumentati rispetto al 1970 meno che negli altri paesi industriali , e proprio l’ altra settimana un autorevole giornale straniero arrivava alla stessa conclusione . 
Le difficoltà sul nostro cambio sono in larga parte derivate dal clima di incomprensione dei nostri problemi di molti ambienti all’ estero e dall’ aspettativa troppo elevata di aumento di salari e di prezzi per il 1976 . 
La nostra politica economica tende oggi a risolvere questa difficile equazione di mantenere l’ espansione produttiva e di rallentare l’ evoluzione dei prezzi e dei salari , nonostante le spinte che vengono dal nuovo cambio . 
Sappiamo che vi sono effetti iniziali perversi , che per 6-9 mesi la svalutazione significa minori e non maggiori entrate valutarie e che solo dopo questo periodo iniziale essa produce i suoi effetti benefici sulla bilancia dei pagamenti . 
È per questo che , a differenza che nel 1973 , sia il Tesoro sia la Banca d’ Italia seguiranno quest’ anno una linea più cauta , tale da determinare , nei movimenti di capitali della bilancia dei pagamenti , una compensazione dei minori ricavi delle partite correnti . 
Alcuni suoi suggerimenti , onorevole Malagodi , porterebbero forse ad un ulteriore peggioramento delle ragioni di cambio della nostra economia : 
come ad esempio la fiscalizzazione degli oneri sociali per favorire le esportazioni . 
Sembra non vi sia motivo oggi di giungere a ridurre ancora le ragioni di cambio , oltre al peggioramento che è già implicito nella modificazione del valore esterno della moneta , anche se in futuro potranno verificarsi momenti in cui quei suggerimenti potranno essere utilmente presi in considerazione . 
Quanto alla fiscalizzazione per le aziende meridionali , essa sarà esaminata nell’ ambito del disegno di legge sul finanziamento della Cassa per il mezzogiorno . 
I provvedimenti a favore dell’ occupazione giovanile non intendono creare « aree di parcheggio » ; 
essi equivalgono ad un anticipo a quest’ anno del normale turn-over aziendale del 1977 , attraverso borse di preaddestramento che inseriscono sin d’ ora i giovani in ambienti di lavoro dove fisiologicamente essi potranno trovare un impiego stabile alla fine della fase di formazione . 
Posso assicurare all’ onorevole Malagodi che nei programmi dei flussi finanziari di quest’ anno è riservato agli investimenti produttivi tutto il credito che essi sono in grado di assorbire ( purtroppo , in misura non molto elevata ) e che la manovra di risanamento del bilancio pubblico è proprio intesa a lasciare spazio in futuro all’ espansione degli investimenti produttivi . 
Ma bisogna sincronizzare i tempi , poiché , se alla riduzione dei deficit pubblici non corrisponde un contestuale ed immediato aumento degli investimenti produttivi , l’ economia rischia di avvitarsi ancora di più nella spirale della depressione . 
Una notevole parte del dibattito ha toccato temi politici ben travalicanti , direi , la valutazione di questo Governo . 
Su questi punti , è naturale che io non interferisca , perché gli interlocutori sono altri . 
Mi sia però consentito respingere nettamente l’ accusa di irregolarità ( è stata usata anche qualche parola più forte ) rivolta al Capo dello Stato in ordine allo svolgimento della crisi . 
Essa è stata guidata nell’ ambito delle prerogative costituzionali e con estrema obiettività e correttezza . 
Una posizione negativa può essere assunta solo da chi muova con il dichiarato intento di giungere ad elezioni anticipate . 
Non poteva essere questo certamente l’ obiettivo del Presidente della Repubblica , fermo restando il suo indiscutibile potere di decidere in merito in conformità agli interessi del paese ; 
tanto meno poteva esserlo in una situazione economica e monetaria come quella che ci troviamo a vivere . 
Era naturale che fosse auspicata una soluzione positiva nel momento in cui si veniva delineando una maggioranza , sia pure ristretta e tale da indurre a riflettere . 
A quel punto , vi è stata una comune e responsabile valutazione degli interessi del paese : 
ecco tutto . 
Uno specifico riferimento polemico è stato fatto alla mancanza – che viene deplorata – di un dibattito parlamentare all’ inizio della crisi come mezzo efficace per promuovere un vero chiarimento politico ; 
soprattutto , ci si è doluti che non siano stati presi in esame i provvedimenti per la ristrutturazione industriale e per il Mezzogiorno . 
La polemica sulle crisi extraparlamentari è di vecchia data . 
Certo dal testo costituzionale non si possono trarre elementi per ritenere che l’ iter del dibattito debba essere necessariamente percorso per aprire la crisi . 
C’ è solo una valutazione politica da fare , ed essa è stata fatta in questa circostanza , come in ogni altra . 
Il risultato è stato negativo , poiché si è pensato che un dibattito in Parlamento , in queste condizioni , avrebbe reso più tesi i rapporti tra i partiti e più difficile , in definitiva , la soluzione della crisi . 
Del resto il dibattito è stato ugualmente ampio e la parola decisiva ancora una volta è chiamato a dirla il Parlamento . 
Un altro filone di critiche è quello che concerne la esiguità e il carattere tutto particolare della maggioranza che è stato possibile delineare in favore del monocolore che ho l’ onore di presiedere . 
Ebbene , come pure si accennava innanzi , tutto questo è stato ben pesato , avendo presente non l’ alternativa ideale , che con scarsa considerazione dei dati politici reali questo o quello avrebbe potuto delineare , ma l’ alternativa effettivamente esistente : 
e cioè quella delle elezioni . 
E le elezioni – torno a ripeterlo – sono state consapevolmente escluse per non accrescere ulteriormente una tensione già alta e per non rendere più difficile l’ affrontare con impegno la grave situazione economica e monetaria . 
Abbiamo , con la nostra decisione , corso dei rischi , ma crediamo che essi siano minori di quelli che avremmo fatto correre al paese irrigidendoci nella richiesta di una garanzia più forte proprio in un momento come questo . 
Non attendiamo , naturalmente , di essere ringraziati , ma semplicemente rispettati come coloro che hanno scelto la via più difficile che è anche , però , la più giusta . 
Naturalmente , un dovere può essere compiuto fin quando vi sono le condizioni per adempierlo . 
E ciò vuoi dire che la maggioranza , dal formarsi della quale noi otteniamo il voto di fiducia , deve metterci in condizioni di proseguire il nostro lavoro . 
Tutto ciò naturalmente con grande senso di reciproca lealtà e portando avanti un intenso dialogo nella elaborazione e approvazione di qualificanti disegni di legge . 
Ho detto già , del resto , che il Governo , pur nelle presenti circostanze , ha una chiara fisionomia alla quale non intende rinunciare , sensibile , doverosamente , a quel che si pensa e si dice nelle forze politiche e sociali , ma con una sua visione delle cose e soprattutto con una sua responsabilità . 
Andremo avanti , perciò , con grande pazienza , con naturale flessibilità , ma sempre salvaguardando la dignità nostra e del nostro partito . 
Per quanto riguarda i problemi di moralità pubblica , al centro oggi del dibattito politico , credo di aver detto sobriamente – ma certo senza indifferenza e rinuncia – quello che mi è parso essenziale : 
il riconoscimento cioè della grande e negativa importanza del fenomeno ; 
la necessità di acquisire dall’ esterno ogni utile elemento ; 
una iniziativa amministrativa molto qualificata , ferma restando la competenza dell’ autorità giudiziaria . 
Tutto ciò è stato fatto , quando era possibile , già con il Governo dimissionario ; 
quando non era invece possibile , non appena ricostituito il Governo . 
Il nostro obiettivo , che è un rigoroso dovere , è l’ accertamento della verità con tutte le sue conseguenze . 
È questo anche il modo , il solo , per rendere giustizia a chi sia stato coinvolto senza fondamento nelle vicende di cui si tratta . 
Mi sia consentita un’ ultima considerazione , che riguarda in qualche modo la mia persona , ma non solo la mia persona . 
In un momento importante , in una svolta decisiva che tocca sensibilmente l’ opinione pubblica , è doveroso scegliere un’ immagine e cioè , più semplicemente , determinare un modo di presentazione e di contatto che sia il più appropriato in vista del compito che si deve assolvere . 
Ebbene , io mi sono presentato con la consapevolezza di tutti i miei limiti , ma anche con ferma volontà e senso di responsabilità . 
Questo duplice riferimento può essere variamente giudicato e suscitare diverse reazioni . 
C’ è , dunque , chi mi ha trovato troppo pessimista e scarsamente incoraggiante . 
Ora , io tengo ad una cosa sola : 
che non mi si dicano dall’ esterno , senza che io me li sia già detti , l’ insufficienza delle mie forze , la delicatezza della situazione , lo stato del paese : 
perciò queste cose le ho descritte nel mio discorso con assoluta precisione . 
Ma fatto ciò , assunto l’ incarico , formato il Governo , ottenuta – se essa verrà concessa – la fiducia del Parlamento , nessuno pensi che io mi fermi a meditare tristemente sul corso delle cose e sulle incognite dell’ avvenire . 
Ho detto e confermo che farò , insieme con i miei colleghi , insieme con il mio partito , fino in fondo il dovere che mi è stato indicato . 
Finché mi si consentirà di rimanere a questo posto , il paese sarà governato , anche se con quei moti e tensioni che sono propri della nostra civiltà e della nostra epoca . 
Ho fatto appello alle forze politiche , a quelle sociali , ai cittadini ; 
ho detto che il paese ha , malgrado tutto , enormi risorse da utilizzare . 
Possiamo dunque salvarci , se capiremo e saremo coraggiosi e solidali . 
La ragione che mi muove è quella di non far venir meno un’ iniziativa , per quanto difficile , capace di far superare la stretta e di arrivare dignitosamente al domani . 
[ La replica al Senato ] 
Onorevole Presidente , onorevoli senatori , il dibattito che si è svolto in Senato è stato particolarmente ampio e ricco di spunti interessanti . 
Mi piacerebbe coglierli tutti e rispondere in modo appropriato , ma la replica non può essere che una sintesi essenziale delle mie valutazioni , senza che mi sia offerta la possibilità di un compiuto approfondimento . 
Desidero tuttavia far presente che quanto è stato detto in Senato è e sarà oggetto della più attenta considerazione . 
A tutti gli oratori sono vivamente grato per il contributo che essi hanno dato , appoggiando , integrando ed anche contraddicendo , al chiarimento della situazione politica e alla elaborazione programmatica . 
Ringrazio in maniera tutta speciale i partiti che , come la Democrazia cristiana , la Socialdemocrazia con l’ autorevole intervento del senatore Saragat e la Volkspartei , hanno voluto assicurare il loro voto positivo , e quelli , come il Partito socialista , il Partito repubblicano e con autonoma valutazione il Partito liberale , che con la loro astensione concorrono a dare vita al Governo e a garantirne nella misura del necessario e del giusto l’ avvenire . 
Mi sia consentito di rispondere ora non a tutti , certo , ma almeno ad alcuni punti di vista espressi nel dibattito , quelli sui quali si è più soffermata la mia attenzione . 
Mi sia consentito ringraziare il senatore Saragat per il pieno apprezzamento espresso sull’ iniziativa della nomina di un Comitato di inchiesta amministrativa sulla fornitura di aerei alle Forze armate da parte della società Lockheed , e un ringraziamento sento il dovere di esprimere al senatore Branca per l’ elevato senso di imparzialità e le nobili parole pronunciate . 
Critiche e dubbi hanno però espresso sull’ iniziativa i senatori Nencioni , Branca , Valori , Zuccalà e Galante Garrone . 
Non credo innanzi tutto che possa considerarsi arbitrario ed inopportuno l’ inserimento nel Comitato , accanto ad illustri giuristi , di un ex comandante generale dell’ Arma dei carabinieri . 
Come ho detto , l’ inchiesta si muove nell’ ambito dell’ amministrazione , senza pregiudizio delle competenze proprie degli organi di giurisdizione , e mira ad accertare non solo la regolarità delle procedure sotto il profilo formale , ma anche aspetti di merito delle forniture . 
Allo scopo appare utile la presenza di chi ha rivestito una altissima carica nelle Forze armate . 
Altre critiche trovano risposta nel testo del decreto istitutivo del Comitato , che è stato ora pubblicato sulla Gazzetta Ufficiale . 
È stato infatti espressamente previsto che , per accertamenti di carattere tecnico , il Comitato può chiedere di avvalersi di organi tecnici della pubblica amministrazione o di qualificati esperti ad essa estranei . 
Né posso condividere il rilievo sulla tardività della costituzione del Comitato , che avrebbe anche determinato lo svuotamento di ogni sua utilità per il sequestro della documentazione operato dall’ autorità giudiziaria . 
Due ragioni di correttezza hanno impedito al Governo di procedere più tempestivamente : 
la prima riguarda il limite che un Governo dimissionario incontra nell’ esercizio di un potere straordinario , qual è quello di affidare a un organo di inchiesta le funzioni di vigilanza e di ispezione spettante ai Ministri nell’ ambito dei rispettivi Dicasteri . 
Per tale motivo il provvedimento è stato assunto nel Consiglio dei ministri che ha preceduto alla presentazione al Parlamento del nuovo Governo . 
La seconda ragione va ravvisata nel doveroso riguardo verso l’ autorità giudiziaria , la cui azione non si è voluto prevenire . 
Non credo peraltro che il sequestro da questa operato precluda l’ accesso del Comitato ai documenti necessari allo sviluppo della sua indagine . 
Desidero ricordare che il Comitato è investito anche del compito , che non deve essere sottovalutato , di suggerire innovazioni alla disciplina normativa e alla prassi vigente in materia di forniture militari , che possano meglio garantire la corretta gestione in tale importante settore della pubblica amministrazione . 
Ancora in tema di efficienza e di corretta gestione della pubblica amministrazione osservazioni sono state sollevate dai senatori Branca , Lanfrè , Valori e Zuccalà in materia di estensione del sistema delle partecipazioni statali , di erogazione di fondi di dotazione , di potenziamento del ruolo del Parlamento anche con riguardo alla predeterminazione dei criteri delle nomine e del controllo sulle relative scelte . 
Sono profili del più vasto problema del riordinamento delle partecipazioni statali , sui quali posso assicurare che il Governo non mancherà di prendere le opportune determinazioni sulla base dell’ esame degli studi compiuti dalla apposita Commissione . 
Diversi oratori si sono occupati di problemi della giustizia . 
Desidero , prima di entrare in argomento , rivolgere un deferente ringraziamento al Ministro della giustizia per avere assunto l’ importante e difficile incarico , non sollecitato né desiderato , dando l’ apporto al Governo della sua competenza tecnica , del suo prestigio , della sua alta dignità morale , che sono al di sopra dell’ ingiusto attacco di cui è stato fatto segno . 
Si pone anche il problema di più vasto respiro , che il Governo si propone di affrontare , nei limiti delle sue possibilità , di una riforma , del resto già avviata , del codice penale , che ne renda il contenuto sanzionatorio più aderente allo spirito della Costituzione . 
Con riguardo a lamentate incongruenze e alla richiesta di revisione dell’ articolo 528 del codice penale , desidero precisare che sono in corso studi , che saranno presi in esame dal Governo , dai quali emergono orientamenti positivi verso l’ unificazione delle competenze territoriali . 
Quanto , infine , alle istanze di revisione del funzionamento e delle competenze della Commissione inquirente , premesso , com’ è stato rilevato in vari interventi , che si tratta di materia rientrante nei poteri di auto-organizzazione del Parlamento , desidero assicurare che il Governo non mancherà di considerare attentamente le iniziative presentate al riguardo , per quanto di sua competenza . 
Il senatore Valori e il senatore Valitutti hanno sollecitato l’ attuazione della riforma della scuola secondaria . 
Confermando il proposito espresso all’ atto della presentazione , desidero dire che è intento del Governo realizzare un sistema scolastico unitario , un migliore equilibrio tra scuola , professionalità ed educazione e contrastare forme gravi di degradazione degli studi . 
Al senatore Fillietroz desidero precisare che il decreto per la determinazione degli organici delle scuole primarie , secondarie e artistiche della Valle d’ Aosta , è stato recentemente pubblicato sulla Gazzetta Ufficiale e che la relativa attuazione è ormai di competenza della Regione stessa . 
Per quanto riguarda , poi , la realizzazione di un raccordo autostradale alla periferia della città di Aosta , informo che il problema risulta già allo studio da parte dell’ ANAS . 
Ricordo , infine , che la relazione generale mineraria presentata dal Ministro dell’ industria , ai sensi dell’ articolo 6 della legge 7 marzo 1973 , n. 69 , fornisce un quadro della consistenza delle risorse minerarie in Italia , dei programmi di ricerca mineraria in atto , dei fabbisogni nazionali di risorse minerarie , nonché dei principali connotati dell’ industria estrattiva pubblica e privata e delle situazioni socio-economiche delle regioni minerarie . 
Nei programmi di ricerca mineraria applicata , vengono fornite indicazioni delle riserve accertate di magnetite a Cogne ( un milione e 700 . 
000 tonnellate ) e delle riserve probabili stimate in due milioni di tonnellate . 
Sulla base delle indicazioni contenute nella relazione generale mineraria , è in corso la definizione dei campi di ricerca mineraria nei quali l’ EGAM dovrà operare . 
Per quanto attiene più specificatamente ai problemi relativi alla miniera Cogne , sono in corso di verifica ipotesi di soluzione che , ferma restando la garanzia del mantenimento dei livelli occupazionali , mirano a conseguire doverose economie , sempre salvaguardando i reali interessi della zona . 
Concordo con il senatore Zanon nel rilevare l’ apporto che lo sviluppo turistico può dare alla bilancia dei pagamenti . 
Il Governo si propone di svolgere , sul piano internazionale , una più incisiva azione promozionale , e di intensificare sul piano interno l’ azione di coordinamento , anche ponendo allo studio , d’ intesa con le regioni , appropriati strumenti legislativi . 
Ribadisco , inoltre , che il Governo farà quanto di sua competenza per la più sollecita attuazione dello statuto di autonomia e per l’ adozione delle ultime « misure » . 
Il dibattito sulla strategia economica del Governo ha mostrato che molti di coloro che sono intervenuti hanno compreso e condiviso il disegno che sostiene la prudenza del Governo , che non ha la sua radice in una sorta di timidezza , di paura del rischio di fronte a drastiche decisioni , di fatalismo e di senso di impotenza . 
L’ attacco speculativo alla lira di queste settimane e di questi giorni avrebbe potuto suggerire un capovolgimento di 180 gradi negli obiettivi della politica economica con una di quelle mosse unilaterali che , sebbene spesso lodate nel momento in cui un pericolo sembra imminente e più importante di ogni altro , introducono nella gestione dell’ economia un ciclo politico – di politica economica – destabilizzante , una incertezza nel quadro di riferimento che non può alla lunga non tradursi in una permanente perdita di ritmo e di capacità di crescita . 
È invece stato dato atto in questa sede che il programma del Governo non perde di vista la complessità e l’ interazione degli obiettivi a breve e a lungo , che un governo non può , nell’ attuale situazione economica del paese , trascurare . 
Poiché questi obiettivi appaiono in qualche modo contraddittori – da un lato la difesa della stabilità , la lotta contro l’ inflazione e contro la speculazione , dall’ altro la ripresa congiunturale e lo sviluppo del sistema – si è dovuto fare ricorso ad una strategia ben dosata che impieghi in direzione diversa una pluralità di strumenti . 
Inoltre si è prevista una gradualità di impiego di questi strumenti in relazione alla effettiva risposta che l’ appello alle forze sociali per una più controllata dinamica dei redditi monetari riuscirà ad ottenere . 
Si è infatti convinti che è su questo terreno che si dovrebbe decidere , nelle attuali circostanze di una economia con ampi margini di disoccupazione e di capacità produttiva inutilizzata , la battaglia contro l’ inflazione e per l’ equilibrio durevole del cambio esterno della moneta . 
In relazione a questa convinzione ci si è proposti una serie di mosse graduate e di intensità crescente delle diverse politiche che il Governo per parte sua è in grado di adottare . 
Per fronteggiare la crisi valutaria , apertasi nel corso della crisi politica , il Governo ha adottato misure monetarie di tale natura e con tale gradualità , e comunque reversibili , da non pregiudicare gli inizi di ripresa in atto . 
Alcuni provvedimenti hanno dovuto essere rafforzati , in assenza di altri interventi non possibili nell’ attuale congiuntura . 
Allo scopo di evitare che la situazione di liquidità potesse concorrere a determinare un eccessivo deprezzamento della lira , rispetto al livello ritenuto adeguato alle condizioni di fondo della bilancia dei pagamenti e all’ andamento stagionale , e favorisse operazioni di tipo esclusivamente speculativo , sono stati adottati due provvedimenti limitativi della liquidità bancaria , riguardanti : 
a ) l’ anticipo , a marzo , del versamento della seconda quota , di circa 400 miliardi , della riserva obbligatoria applicata una tantum con la deliberazione del 4 febbraio , la cui scadenza era prevista , originariamente , al 15 aprile ; 
b ) la revoca delle facilitazioni connesse con il finanziamento a breve termine delle esportazioni , introdotte nel settembre 1975 per un periodo di 4 mesi e prorogate , a fine anno , per un altro quadrimestre . 
Al 20 corrente , questo provvedimento aveva consentito di erogare finanziamenti per oltre 1 . 
900 miliardi , coperti , per circa 860 miliardi , da creazione di nuova liquidità e , per la parte rimanente , dall’ utilizzo dei rientri di mezzi provenienti dalla graduale estinzione degli stessi crediti . 
Va segnalato che , alla stessa data , le banche si erano precostituite fondi , per possibili nuove operazioni , per circa 850 miliardi . 
Contemporaneamente , si è ulteriormente elevato di un punto il tasso di sconto , allo scopo di adeguare il livello al più recente andamento dei tassi del mercato monetario , secondo le indicazioni fornite anche dall’ ultima emissione di buoni ordinari del Tesoro , collocati ad un tasso di interesse superiore di quasi due punti a quello praticato nel mese di gennaio . 
È stata infine decisa la riapertura del mercato ufficiale dei cambi a partire da lunedì 1° marzo ; 
ciò in conformità di quanto a suo tempo affermato , dopo la chiusura del mercato stesso , circa le condizioni politiche e valutarie che ne avrebbero consentito la riapertura . 
Con lunedì 1° marzo verranno riprese le quotazioni ufficiali . 
La Banca centrale si riserva di intervenire per correggere eventuali distorsioni del livello del cambio dovute a fattori accidentali e per orientarne l’ andamento secondo la prevedibile tendenza della bilancia dei pagamenti , tenendo conto delle oscillazioni prodotte da fattori stagionali . 
A dimostrazione dell’ efficacia dei provvedimenti monetari e valutari oggi adottati vale il confronto tra le quotazioni della lira di ieri ( 805 lire per dollaro al fixing ) e quelle di oggi alla stessa ora ( 782 , 78 ) ; 
movimento che si è verificato in assenza di interventi della Banca centrale . 
È dovere imprescindibile del Governo difendere un valore della moneta che sia adeguato alle tendenze di fondo della bilancia dei pagamenti . 
Ma sarebbe erroneo ritenere che questa difesa possa essere conseguita soltanto o prevalentemente mediante l’ intervento della Banca centrale sul mercato dei cambi o attraverso l’ uso delle riserve ufficiali , poiché il valore della moneta è soprattutto legato ad una politica economica che ripristini alcuni fondamentali equilibri , non sempre rispettati , e di conseguenza ricostituisca un quadro di prospettive certe . 
Il Governo opererà in questa direzione utilizzando tutte le possibilità e il sostegno che gli viene accordato dal Parlamento ; 
ma spetta alle forze politiche di creare le condizioni di certezza e di continuità dell’ azione , che sono il presupposto per il governo della moneta e dell’ economia . 
Il Governo ritiene che la politica monetaria non sia né la sola né quella prevalente ai fini della difesa della moneta e della realizzazione delle condizioni generali di equilibrio , nelle quali può svolgersi un processo di investimenti e quindi di promozione dell’ occupazione . 
Ancora una volta richiamo gli obiettivi di politica fiscale , di risanamento della spesa pubblica , di contenimento rigoroso della spesa corrente , di lotta contro ogni forma di dispersione delle risorse e l’ esigenza di una politica salariale quale il Governo auspica le parti sociali siano in grado di adottare nella loro autonomia e in coerenza con la scelta da esse compiuta di dare preminenza alla politica di promozione degli investimenti e di difesa della occupazione . 
Il paese può uscire dalla stretta se non soltanto Governo e Parlamento ma amministratori pubblici centrali e locali , così come i singoli cittadini , collaboreranno nell’ impegno più rigoroso . 
Le condizioni essenziali per ostacolare le uscite di capitali e indurre l’ afflusso di capitali esteri sono date dalla situazione politica e dalle prospettive economiche . 
Queste condizioni non dipendono solo dal Governo . 
Per conseguire una favorevole evoluzione dei « movimenti dei capitali » si deve anche tener conto delle condizioni oggettive di costo e di disponibilità del credito ; 
a questo scopo mirano i provvedimenti attualmente in corso di attuazione . 
Del tutto infondata l’ affermazione del senatore Nencioni che il Governo non abbia fatto nulla per aumentare la disponibilità di credito alle imprese al fine di promuovere gli investimenti ; 
inoltre il Governo ha predisposto un piano per la riconversione delle imprese e programmi di spesa del settore pubblico . 
Il lungo iter dei provvedimenti e la crisi politica hanno impedito che la liquidità esistente nel sistema venisse incanalata nelle direzioni desiderate . 
La crisi valutaria ha così imposto di correggere la rapida caduta del costo del denaro ; 
ne segue che l’ azione del Governo è ora diretta a ricondurre i tassi di interesse a livelli più consoni a preservare l’ equilibrio con i conti con l’ estero e a stimolare il risparmio all’ interno . 
Il Governo riconosce la necessità di ridurre il peso dei fattori di incertezza degli operatori nelle decisioni di investimento ; 
perciò riconosce la necessità di una ripresa della programmazione economica , anzitutto di quella concernente la spesa del settore pubblico . 
Questa non è però condizione sufficiente per ridare fiducia agli imprenditori . 
Occorre anche per uno sviluppo dell’ attività economica , non fondato su motivi speculativi , un’ evoluzione dei salari , della produttività e dei prezzi tale da mantenere in equilibrio i conti economici delle imprese , al fine di favorire la capacità di questo settore di rinnovare il capitale produttivo . 
Per quanto attiene alla politica dei prezzi , le esperienze compiute in Italia e in altri paesi confermano invece che forme rigide di controlli amministrativi dei prezzi , anche quando efficaci nell’ immediato , causano distorsioni e disturbi nell’ attività economica ; 
esse sono anche destabilizzanti perché determinano la creazione di sacche di inflazione sottostanti che esplodono nel momento in cui il controllo dei prezzi è eliminato . 
Il senatore Branca lamenta che il prestito ottenuto dalla CEE sarebbe gravato da un alto tasso di interesse . 
Devo precisare al riguardo che vi è al momento una decisione di carattere politico del Consiglio dei ministri della Comunità , adottata su istanza del Governo italiano con espressione di vasta solidarietà dei partners europei , al fine di autorizzare la Commissione a ricercare sul mercato la somma di un miliardo di dollari da mutuare all’ Italia . 
Il prestito sarà sottoscritto allorquando le somme saranno state reperite e le condizioni fissate . 
Si ha motivo di ritenere che l’ azione della Commissione europea stia procedendo regolarmente . 
Quanto alle condizioni finanziarie è facile intuire che la volontà del primo mutuatario , la Commissione , certamente orientata ad ottenere le migliori condizioni possibili , deve trovare un punto di incontro con le condizioni generali del mercato finanziario . 
Ma non sono soltanto i requisiti finanziari quelli che contano ai fini della conclusione di questa operazione , ma anche la capacità del paese attraverso l’ azione del Governo e del Parlamento di adottare un’ articolata politica economica che , mentre preservi le condizioni per una politica di investimenti , controlli la domanda globale attraverso il graduale risanamento della finanza pubblica , l’ adempimento del dovere fiscale e la lotta severa contro le evasioni , il contenimento rigoroso della spesa corrente particolarmente negli anni 1976-77 . 
Questo quadro di politica economica deve includere una politica salariale che tenga conto della necessità di contenere il costo del lavoro per l’ unità di prodotto e di preservare la competitività sui mercati internazionali , sì da evitare che essa debba essere ripristinata con il deprezzamento esterno della nostra moneta , causa di redistribuzioni della ricchezza certamente non caratterizzate dal principio di equità . 
Solo attraverso questa politica di rigore si aprono le strade al mantenimento e ad un successivo ampliamento dell’ occupazione . 
Il senatore Valori ha chiesto una politica selettiva della spesa pubblica . 
Posso assicurarlo che è proprio quella che il Governo è fermamente intenzionato a seguire . 
Ha parlato di risultati deludenti a proposito dei ritmi di spesa dei provvedimenti anticongiunturali del 1975 ; 
qualcuno ha interpretato male questa sua affermazione , ritenendo che nulla fosse stato fatto e che di questa negligenza la responsabilità risalisse all’ Amministrazione centrale . 
In realtà , sui circa 2 . 
900 miliardi che con la legge n. 166 del 27 maggio 1975 e con quella n. 492 del 16 ottobre 1975 sono stati messi a disposizione degli Istituti autonomi case popolari , sono stati finora appaltati lavori per 340 miliardi , mentre dei circa 1200 miliardi di mutui agevolati previsti da quelle due leggi , gli istituti di credito ne hanno finora perfezionati per 110 miliardi . 
Le Amministrazioni centrali hanno preso tutti i provvedimenti di loro competenza per l’ attuazione di queste leggi , ma continuano a sussistere difficoltà relative alla disponibilità di aree immediatamente agibili , alle procedure di esproprio al processo di approvazione dei progetti . 
Su questi problemi sarà presentata la preannunciata relazione al Parlamento e , in quell’ occasione , saranno proposti eventuali provvedimenti per accelerare la procedura . 
Dei 1 . 
000 miliardi stanziati dalla legge n. 493 per il Mezzogiorno sono stati finora assunti impegni per 775 miliardi e si prevede saranno effettivamente spesi entro il primo semestre 1976 poco meno di 200 miliardi . 
Sono stati anche impegnati 16 sui 20 miliardi di stanziamenti aggiuntivi per i cantieri navali e si è provveduto al riparto dei 50 miliardi per i finanziamenti alle opere portuali . 
Il programma del Governo ha ricevuto , nelle Camere e sulla stampa , rilievi critici per le sue eccessive ambizioni e la sua eccessiva ampiezza . 
Vorrei sottolineare che esso prevede un primo gruppo di provvedimenti la cui necessità e la cui urgenza non possono sfuggire a nessuno : 
presentazione degli emendamenti per la legge sulla ristrutturazione industriale e per il rifinanziamento degli interventi straordinari nel Mezzogiorno ; 
provvedimenti valutari richiesti per facilitare l’ equilibrio della bilancia dei pagamenti e per perseguire le frodi valutarie ; 
avvio del piano energetico dopo la discussione in Parlamento ; 
presentazione di un provvedimento legislativo per il lavoro dei giovani ; 
presentazione di norme per accelerare la riscossione delle entrate delle imposte dirette ; 
presentazione , entro due mesi , del quadro sulla attuazione dei provvedimenti anticongiunturali 1975 e di proposte per una diversa distribuzione degli stanziamenti . 
Questa fase si svolgerà nelle prossime settimane e potrà concludersi in un paio di mesi . 
Vi è poi la necessità di predisporre in tempo provvedimenti in tema di trasporti , agricoltura ed edilizia pubblica , per impedire che l’ esaurirsi degli stanziamenti previsti dalle leggi esistenti interrompa , nei prossimi anni , il flusso degli interventi pubblici . 
Questi tre settori sono troppo importanti perché possano essere presentati ancora provvedimenti tampone e impongono , perciò , un minimo di quadro di programmazione . 
Il senatore Merloni ha , nel suo intervento , sollevato problemi che non possono essere certo sottovalutati per le loro conseguenze nell’ andamento futuro dell’ economia italiana . 
Desidero innanzi tutto assicurarlo che il Governo considera con la dovuta attenzione il delicato e complesso problema della organizzazione strutturale delle piccole e medie imprese industriali , commerciali ed artigiane , allo scopo di accrescere l’ efficienza e la competitività delle stesse , specie sui mercati internazionali . 
Confermo anche l’ intenzione del Governo di affrontare taluni aspetti patologici del fenomeno dell’ assenteismo , sui quali sarà necessario richiamare l’ attenzione delle parti sociali . 
Il quadro , rigoroso ed oggettivo , che egli ha compiuto sulle condizioni del sistema economico italiano , sia sotto l’ aspetto dell’ andamento produttivo che delle relazioni industriali , trova il Governo pienamente d’ accordo : 
proprio in considerazione di una tale situazione il programma di governo si è proposto come priorità assoluta quella di offrire una politica economica credibile per tutte le forze sociali ed attenta ad offrire un clima in cui comporre conflitti che sono stati in questi anni così acuti da mettere seriamente in rischio le capacità concorrenziali del sistema economico . 
È questo un rischio che il paese non si può permettere , in quanto equivarrebbe a prolungare in modo indefinito nel tempo i preoccupanti avvenimenti di queste ultime settimane . 
Per quanto riguarda la disoccupazione in senso proprio , l’ incremento verificatosi in Italia è , nonostante la gravità e la lunghezza della crisi , inferiore a quello di altri paesi industrializzati . 
Si commetterebbero tuttavia errori di valutazione gravissimi concentrandosi soltanto sulla difesa dell’ esistente dimenticando tutta l’ enorme domanda sociale che proviene dai giovani e da coloro che sono ancora emarginati nella vita economica del paese . 
Tale domanda sociale , per essere soddisfatta , esige un dinamismo ed una mobilità dei fattori il cui valore sembra essere oggi sottovalutato . 
Naturalmente questo dinamismo deve essere reale e non fittizio , e non può vanificarsi in una gara estenuante delle diverse componenti della società italiana per scaricare sugli altri le conseguenze dell’ inflazione . 
Il Governo ha di fronte a sé uno dei compiti più difficili che si propongono oggi alle economie occidentali : 
regolare l’ inflazione nell’ ambito di una controllata dinamica di crescita . 
Riguardo a ciò gli strumenti tradizionali permetterebbero di raggiungere o l’ uno o l’ altro obiettivo in un susseguirsi alternato di freno e acceleratore . 
È chiaro che tali obiettivi possono essere contemporaneamente raggiunti solo con un contributo attivo e concorde di tutte le forze sociali . 
I tempi per tale consenso sono ormai ridottissimi . 
Se esso non verrà costruito con la massima rapidità , saranno le condizioni dei mercati internazionali a rendere impossibile questa strategia . 
Resterebbe soltanto la necessità di bloccare gli scivolamenti della moneta . 
Ciò comporterebbe costi assai gravi per la crescita del paese e sarebbero le classi meno protette a pagare duramente il prezzo del mancato consenso . 
Per quanto concerne la politica estera , nella mia comunicazione alle Camere ho confermato il carattere fondamentale ed irreversibile per l’ Italia della scelta europea . 
L’ azione svolta dal Governo , durante il semestre scorso di presidenza italiana della Comunità , mi sembra costituire una significativa dimostrazione di tale volontà politica . 
È intendimento del Governo salvaguardare , in un’ ottica globale , quelle ragioni di uguaglianza e simultaneità di sviluppo che sono all’ origine della Comunità e ne costituiscono l’ essenza . 
Per quanto riguarda in particolare il rapporto Tindemans , desidero precisare al senatore Premoli , al senatore Valori ed al senatore Zuccalà che si tratta di un documento destinato all’ esame del Consiglio europeo . 
Pertanto le valutazioni e le proposte in esso contenute saranno oggetto di un primo esame nella riunione del Consiglio europeo in Lussemburgo . 
Naturalmente , la posizione italiana esclude ogni visione parziale o settoriale della costruzione europea . 
Le difficoltà contingenti che l’ uno o l’ altro paese membro devono superare non possono costituire un criterio per introdurre distinzioni che sarebbero contrarie allo spirito e alla lettera dei Trattati di Roma e che , per di più , non sarebbero praticabili . 
Lo stesso Primo ministro belga , in una recente occasione , ha avuto modo di chiarire il significato e la portata delle sue idee in tema di unione economica e monetaria , tenuto conto delle preoccupazioni e delle riserve avanzate in varie capitali della Comunità e riecheggiate anche nel corso di questo dibattito . 
Negli interventi in materia di politica estera ho rilevato largo consenso anche sull’ importanza della scelta atlantica e sulla giustezza di una impostazione diplomatica che ha fatto le sue prove nell’ arco di questo dopoguerra . 
Il Governo intende continuare ad ispirare le sue relazioni con i paesi alleati ad amicizia e lealtà . 
D’ altra parte proprio la fedeltà a date scelte fondamentali qualifica , nella logica degli equilibri internazionali , il contributo italiano alla ricerca della pace . 
Al senatore Valori desidero quindi ribadire che il Governo guarda con speranza al processo di distensione , che deve peraltro sviluppare tutte le sue possibilità , passando dai vertici governativi al livello dei popoli secondo le linee dell’ atto finale di Helsinki . 
Il Governo è naturalmente consapevole che il processo di distensione va raccordato alla composizione delle crisi tuttora esistenti , che ne rappresentano il banco di prova . 
Per quanto riguarda la crisi medio-orientale , il Governo ribadisce l’ auspicio di una ripresa della dinamica negoziale che impegni le parti interessate nella ricerca di una soluzione globale basata sulle risoluzioni 242 e 338 del Consiglio di sicurezza . 
Come ho già affermato nella mia comunicazione alle Camere , la prossima presentazione alla ratifica del Parlamento degli accordi italo-jugoslavi di Osimo si ricollega allo spirito dell’ atto finale di Helsinki . 
Ovviamente si farà fronte con sollecitudine alla predisposizione di ogni altro adempimento richiesto dalla esecuzione degli accordi stessi . 
Per quanto riguarda infine il ritardo lamentato dal senatore Premoli nella ratifica della convenzione di Lomé , ricordo che , grazie all’ impegno dei membri dei due rami del Parlamento , è stato possibile completare l’ iter della legge di ratifica nonostante la crisi di Governo e che i relativi strumenti sono stati depositati il 17 febbraio . 
È tempo ora di trarre alcune conclusioni sul piano più propriamente politico . 
Per questo mi atterrò a criteri di stringatezza , non volendo , per rispetto del Senato , ripetere lungamente cose già note , dati già acquisiti . 
Da parte del senatore Nencioni ed anche di altri mi è stata contestata l’ affermazione secondo la quale il Governo , nella tormentata materia dell’ aborto , avrebbe mantenuto una posizione di neutralità , quasi che fosse questa una deviazione inconcepibile per un Governo formato in larghissima maggioranza di democratici cristiani . 
Ma l’ atteggiamento , che viene in certo senso addebitato al Governo , è la risultante , da un lato , della composizione del Governo stesso , dall’ altro lato , della base parlamentare che ne consente e ne condiziona la vita . 
Le posizioni , com’ è noto , non sono collimanti e la loro necessaria conciliazione porta all’ assunzione di un atteggiamento neutrale . 
Non ci si comporta quindi in modo diverso da come si faceva , ragionevolmente , quando si era in presenza di governi di coalizione . 
Ed in effetti , pur con tutti i limiti derivanti dal carattere particolare delle convergenze che danno vita al Governo , non si può disconoscere che siano in qualche modo riflesse nel Gabinetto correnti d’ ispirazione cristiana e correnti laiche . 
Ovviamente , come ho del resto precisato sin dall’ inizio , ciò riguarda il Governo come tale , il Governo come istituzione e non le persone dei ministri che hanno e possono esprimere le loro opinioni . 
Naturalmente la posizione così assunta sul tema che la situazione sociale e politica e la sentenza della Corte costituzionale propongono , non significa indifferenza o disattenzione per i delicatissimi problemi che vengono e verranno in evidenza mano a mano che il dibattito si andrà sviluppando . 
Ed è lecito l’ auspicio che tutto si svolga in maniera così rispettosa , misurata e responsabile , che , salve sempre le posizioni rispettive , non sia turbata la vita democratica del paese . 
Un’ osservazione è richiesta per la polemica , pur così contenuta , che si è aperta qui , come del resto nell’ altro ramo del Parlamento , a proposito del programma da me presentato , definito eccessivo per il tempo di vita , breve o addirittura brevissimo , che sta dinanzi al Governo . 
Aggiungerò peraltro che , in tema di programma , non sono mancati , e qualche volta anche ad opera degli stessi critici dianzi ricordati , rilievi di deprecabile incompiutezza . 
Non dico questo per bilanciare le due opposte riserve così manifestate e annullarne conseguentemente il valore . 
Lo dico per far rilevare , obiettivamente , quanto sia difficile trovare la giusta misura , corrispondendo ad un tempo alle esigenze poste da una situazione difficile e alle attese di chiarezza e d’ impegno che vengono dal paese . 
Così la sobrietà con la quale mi sono espresso in materia di agricoltura nel mio intervento introduttivo ha messo in allarme il mondo rurale . 
Alcune mancate precisazioni in materia di manovra monetaria mi sono state rimproverate in quest’ Aula . 
Si tenga conto di quanto ebbi a dire alla Camera e cioè che il programma , al di là dei tempi e modi della sua compiuta realizzazione , è un dato politico qualificante , al quale , per una ragione di principio , è difficile rinunciare . 
Vi sono poi impegni sindacali e politici che non è possibile oscurare con una mancata citazione , mentre in moltissimi casi nelle discussioni in corso in Parlamento viene richiesto al Governo di definire , com’ è costituzionalmente corretto , la sua posizione . 
Nessun punto del programma è stato dunque definito arbitrariamente ; 
per tutti c’ è una richiesta alla quale non si può , in linea di principio , non rispondere , come io appunto ho tentato di fare . 
È evidente che , messi alle strette , quando non si tratti più di portare avanti in Commissione l’ elaborazione dei provvedimenti legislativi , ma di definire il più impegnativo calendario del lavoro in Assemblea , si è chiamati a fare delle scelte . 
Il che avverrà certo , come è stato suggerito , per intesa tra i Gruppi parlamentari , ma sempre , io credo , in collaborazione con il Governo . 
È ovvio che i provvedimenti per la ristrutturazione industriale ed il Mezzogiorno da un lato e quelli attinenti alla crisi monetaria abbiano senz’ altro la precedenza . 
Ma vorrei pure ricordare la legge sull’ edilizia e quella sull’ edificabilità dei suoli . 
E mi fermo qui , per evitare il rischio di allungare troppo l’ elenco delle priorità . 
Le proposte sull’ aborto sono ormai all’ ordine del giorno . 
Di altre case si discuterà nelle prossime settimane . 
Il tema degli scandali e della moralizzazione della vita pubblica è stato ricorrente in questo dibattito , il che è perfettamente comprensibile . 
Il Governo si è fatto interprete , senza alcuna attenuazione , dell’ emozione del paese . 
Ho detto che un rigoroso accertamento della verità è suo naturale obiettivo e rigoroso impegno . 
Si tratta di dare ai colpevoli la giusta punizione ed agli innocenti il giusto riconoscimento della verità in un quadro assolutamente obiettivo , senza compiacenti indulgenze , né indebite esasperazioni . 
Si cerca la verità , tutta e solo la verità . 
Che cosa il Governo avrebbe potuto fare o promettere che non abbia già , spontaneamente , doverosamente , fatto o promesso ? 
Ho già detto della reale competenza della Commissione d’ inchiesta promossa dal Governo e dell’ atteggiamento costruttivo in ordine alle varie proposte in merito alla Commissione inquirente . 
L’ autorità giudiziaria indaga , secondo le sue competenze esclusive , in assoluta libertà . 
Tutte le informazioni che potevano essere chieste per un rigoroso accertamento sono state fermamente domandate . 
Tutto quello che può essere fatto , per rendere l’ Amministrazione più sicura , più impermeabile di fronte a qualsiasi forma di deviazione , sarà fatto . 
I problemi di costume , che sono aperti di fronte all’ opinione pubblica , saranno affrontati , per quanto riguarda il Governo e , non ne dubito , per quanto riguarda le forze politiche , con assoluta consapevolezza . 
È certo un momento difficile , dal quale però non credo che possa o debba emergere un indiscriminato discredito per la classe politica dirigente , che farebbe il gioco non della democrazia ma dell’ antidemocrazia . 
Nella misura in cui il Governo sarà , come ci si propone di essere , fermissimo nell’ individuare le responsabilità , e tutte le responsabilità , avrà il titolo morale , oltre che politico , per chiedere al paese di procedere innanzi , guardando con fiducia a princìpi e valori che sono propri del regime di libertà che sono stati conquistati e che si vogliono conservare . 
Una parte notevolissima , forse preminente , del dibattito ha riguardato in senso stretto problemi politici , problemi di prospettiva . 
Vi è chi si è soffermato sull’ origine e l’ andamento della crisi . 
Credo di aver detto in proposito , sobriamente , il mio punto di vista né vorrei ritornarci sopra . 
Mi pare che sia chiaro , per largo riconoscimento , lo stato di disaggregazione nel quale le forze politiche si trovano e che è a base della solidarietà limitata e , in certo senso , atipica che , per apprezzabile senso di responsabilità , è stata posta a base di questo Governo . 
Il che è certo poco , ma non fino al punto da far declinare , in presenza di un’ oscurissima congiuntura economica , il dovere di governare come alternativa alle elezioni . 
A quest’ ultimo proposito c’ è chi ha accusato il Governo di aver voluto eludere la volontà popolare , di avere elaborato la strana teoria per la quale sarebbe improprio ed inammissibile tornare alla fonte popolare del potere . 
Mi sia consentito di precisare che , rifiutando l’ ipotesi elettorale , è stata fatta una valutazione politica e non una di principio . 
Non è che le elezioni anticipate siano in ogni caso una stortura da respingere . 
Vi possono essere delle situazioni , vi possono essere delle circostanze che non lascino veramente altra via di uscita . 
Vi possono essere dei momenti nei quali una verifica popolare in ordine a posizioni politiche e programmatiche , considerate irrinunciabili , si palesi opportuna o addirittura inevitabile . 
Un po’ oscura e discutibile su questo punto mi è parsa la tesi restrittiva sostenuta dal senatore Valitutti . 
Ma , nel caso specifico , si è pensato che la situazione politica avesse , malgrado tutto , ancora un minimo di respiro , che non vi fosse la perentoria e traumatica necessità di interrompere il corso normale della legislatura , che la congiuntura economica sconsigliasse decisamente le tensioni e le pause che sogliono accompagnare i periodi di elezioni . 
Sono stati espressi nel dibattito giudizi diversi intorno alla politica di centro-sinistra . 
In coscienza non potrei condividere alcune tesi severe e , mi pare , non aderenti alla verità . 
Quale che sia la situazione di oggi e la prospettiva dell’ avvenire , sono convinto che la politica di centro-sinistra ha rappresentato un importante ampliamento ed approfondimento della vita democratica in Italia . 
La vitalità di questa politica è dipesa e dipende da molteplici fattori . 
In linea generale non mi sentirei di fare l’ autocritica per quanto riguarda l’ impostazione di principio . 
Da varie parti , da molte parti si è chiesto di sapere verso quale punto di arrivo muova la transizione che si è convenuto caratterizzi l’ attuale fase politica . 
Ho già detto , e ribadisco , che definire questi sbocchi , delineare un assetto positivo e stabile , è compito non del Governo , ma delle forze politiche . 
E non è , neppure per esse , impegnate nei loro Congressi , un compito facile . 
Tutt’ altro . 
I nodi da sciogliere sono così intricati , la dissociazione in atto così grave e difficilmente rimediabile , le diversità di fondo così marcate , gli equilibri , che sono stati rotti , così difficili da ricostituire in modo positivo ed accettabile , che non si può guardare all’ avvenire , se non con serietà e preoccupazione . 
Ma in questa ricerca il Governo non è chiamato ad assolvere una funzione particolare . 
Esso non è stato costituito , come invece avvenne talvolta in passato , in vista di uno sbocco cui giungere . 
Non è lo strumento che i partiti abbiano forgiato , per avvicinarsi ad una meta intravista ed accettata . 
È invece espressione di una pausa politica , un modo per provvedere ad alcune indilazionabili necessità del paese e , in prima linea , la continuità delle istituzioni . 
Naturalmente il fatto che il Governo viva per una sorta di obiettiva convergenza di consensi o di non ostilità di talune forze politiche , offre ad esse una qualche opportunità di favorire il dialogo politico , che deve pur svolgersi , per uscire da una situazione così precaria e pericolosa . 
È ingiustificato così contestare al Governo il fatto di non indicare , esso stesso , un punto di arrivo come l’ attribuirgli il compito e la volontà di condurre a sbocchi determinati , quale , ad esempio , il compromesso storico . 
Il Governo , pur nella stretta nella quale si trova , non ha certo rinunciato ad una sua appropriata fisionomia . 
Per questo nel mio discorso di presentazione ho parlato , in termini precisi e certamente corretti , dell’ atteggiamento nei confronti del Partito comunista come partito di opposizione . 
Per quanto attiene al Movimento sociale - Destra nazionale , mi pare di avere definito una ragione di netta contrapposizione , senza peraltro mancare di riguardo . 
Resta dunque la polemica sulla insufficienza del Governo , sulla indeterminatezza della sua forma politica , sulla sua durata limitata , sulla mancanza di prospettive . 
A parte che il Governo non si ritiene , come ho già detto , un governo a termine , resta certo l’ inadeguatezza dello strumento specie se raffrontato all’ estrema difficoltà del compito da assolvere . 
Sin dall’ inizio ho riconosciuto francamente queste cose . 
Ne ho detto le ragioni ed ho spiegato perché , malgrado siffatti limiti , il compito era stato accettato , il dovere assunto . 
Ne ho tratto motivo per un appello alle forze politiche e sociali , al Parlamento ed al paese . 
Non importa che si risponda a questo appello , come avviene talvolta , con un voto negativo . 
Ciò è del tutto naturale . 
Non si tratta infatti di scambiare i ruoli di maggioranza e di opposizione . 
Quello che si chiede è che , pur nelle legittime differenziazioni , pur nella diversità degli interessi e degli ideali , il paese sia almeno tanto unito , tanto solidale , tanto responsabile , quanto è necessario per fare fronte alle straordinarie difficoltà dell’ ora . 
Questo Governo , che realizza il massimo di possibile coesione delle forze politiche nell’ attuale momento storico , è pur sempre il Governo della nazione . 
Ad esso spetta , in modo indeclinabile , il compito di guida , che , ve lo assicuro , sarà svolto con tutta l’ energia che la situazione richiede . 
Veramente è nelle mani di tutti la salvezza dell’ Italia : 
nessuno , io penso , si trarrà indietro e faremo insieme tutto il nostro dovere . 
[ Sulle dimissioni del primo ministro inglese Wilson ] 
Al Primo Ministro Wilson , che con alta competenza e ampia visione ha diretto il Governo britannico per numerosi anni – in due differenti riprese – va il mio saluto più cordiale e amichevole . 
Sono molto spiacente che , nell’ ambito europeo , si perda la collaborazione di un così valente collega , in un momento tanto delicato e complesso per l’ avvenire del continente . 
L’ opera compiuta da Harold Wilson rimarrà tuttavia come un alto esempio e come un sicuro punto di riferimento . 
Sarò molto lieto in futuro di poter nuovamente incontrare questo eminente amico , con il quale ho avuto tante occasioni di comune e fruttuoso lavoro . 
[ Al XIII Congresso nazionale della Dc ] 
Questo Congresso della Democrazia Cristiana si celebra in uno dei momenti più difficili , forse il più difficile , in assoluto , della storia dell’ Italia democratica del dopoguerra . 
Una grave crisi economica si accompagna e si lega ad una crisi politica essa pure di rilevanti dimensioni . 
Ciò non è del resto arbitrario ed occasionale , ma piuttosto espressione di grandi mutamenti che hanno corroso profondamente gli equilibri preesistenti , senza peraltro crearne di nuovi . 
Così nelle coscienze ; 
così nella vita sociale ; 
così nell’ ordine politico . 
C’ è una profonda incertezza ed inquietudine . 
Che fare ? 
È una situazione difficile per tutti i partiti , ma in modo particolare per il nostro , dal quale si attende , per il fatto di essere la maggior forza del Paese , un’ assunzione di responsabilità che significhi la salvezza della Nazione . 
I nostri margini di manovra sono estremamente ristretti , senza che ciò esima dal dovere di porre in essere una iniziativa capace di assicurare la continuità dello sviluppo democratico con una presenza significativa della Democrazia Cristiana in Italia . 
Delle incertezze e dei limiti che caratterizzano la situazione c’ è un evidente riflesso nella recente crisi di Governo , che io evoco qui solo in quanto essa mette in luce alcuni dati politici . 
L’ impossibilità della costituzione di qualsiasi maggioranza organica e l’ appoggio dato al Governo monocolore con vincoli , assai tenui , dimostrano quanto sia avanzata la disgregazione delle alleanze tradizionali , quanto sia grave il processo di dissociazione tra i partiti . 
Esso del resto era già iniziato da tempo , poiché la stessa formazione del Governo DC - PRI con sostegno esterno dei partiti socialisti era stata presa in considerazione per l’ improponibilità di una coalizione di centro-sinistra . 
Il ritorno a questa formula , benché non incoraggiato dal Partito Socialista , era rimasto obiettivo del Governo , finché il voto del 15 giugno con le sue rilevanti conseguenze politiche non intervenne a sanzionarne l’ impossibilità . 
Alla luce delle valutazioni che il PSI ha compiuto della situazione emergente da quelle elezioni , la crisi ha sottolineato le gravi difficoltà di collaborazione tra Partito Socialista e Democrazia Cristiana , tra Partito Socialista e Partito Socialdemocratico e Repubblicano almeno nel contesto che richiama alla politica tradizionale del centro-sinistra . 
Altre formule erano già esaurite . 
C’ è una polemica circa il tempo e il modo con i quali la crisi è stata aperta . 
E c’ è una polemica circa il suo svolgimento e sbocco . 
Si può cominciare con l’ osservare che , per i provvedimenti in contestazione , non vi era alcuna difficoltà a trovare insieme soluzioni accettabili . 
Ma vi era una posizione critica del Partito Socialista , che investiva fino in fondo il problema politico italiano . 
Un profondo disagio , una difficoltà di comprensione , velati nella fase iniziale dell’ attività del Governo bicolore , si erano venuti facendo espliciti . 
A partire dal 15 giugno , poi , le frequenti accuse d’ insufficienza e le puntuali contestazioni , toglievano respiro al Governo e dimostravano che la fiducia si assottigliava sempre più , che il precario equilibrio politico del bicolore si veniva dissolvendo . 
In questo quadro non sorprendeva che una crisi fosse prevista per il periodo successivo alla stagione dei congressi . 
Ha sorpreso invece , ed ha certo colpito l’ opinione pubblica , il fatto che la data già prestabilita , e del resto non lontana , sia stata anticipata . 
La crisi politica poi ha finito obiettivamente per coincidere con un momento di particolare difficoltà della nostra situazione economica e finanziaria , che la dissoluzione del governo e la vana ricerca di una formula accettabile hanno certo contribuito ad aggravare . 
A parte il rammarico per l’ interruzione di un lavoro assai utile per il quale si deve dare riconoscimento alla esemplare collaborazione del Partito Repubblicano , va rilevato che si trattava e si tratta di un fatto politico di fondo , di un grosso problema di schieramento , di una vera e propria svolta . 
Di fronte a questo dato la polemica sulla tattica , sui tempi , sugli episodi , sulle motivazioni è una piccola cosa . 
È evidente che il Partito Socialista ha fatto una importante e rischiosa scelta . 
Il dibattito ed il dissenso non riguardano dunque la crisi , ma quel che essa significa e che si è venuto sempre meglio chiarendo nel Congresso Socialista . 
Si tratta infatti della prospettiva avvenire della politica italiana , del rapporto tra la Democrazia Cristiana e il Partito Socialista e , più in generale , tra la Democrazia Cristiana e la sinistra . 
Di questi temi dunque bisognerà occuparsi , perché essi sono oggetto del nostro Congresso . 
C’ è poi , dicevo , la polemica intorno alla conduzione ed allo sbocco della crisi . 
Ne parlo qui solo per alcuni rilievi generali e non certo per difendere un Governo che ha la sua giustificazione nell’ intento di bloccare le elezioni , il che pareva obiettivo largamente condiviso , e di non fare mancare , in un momento di emergenza , un’ assunzione di responsabilità in conformità alla tradizione , della Democrazia Cristiana . 
Che la crisi fosse difficile , che essa recasse in sé il rischio di non approdare ad una soluzione positiva e di condurre invece ad uno sbocco elettorale , era stato largamente riconosciuto . 
Lo era stato anche e , direi , soprattutto dal Partito Comunista , il quale aveva insistito sull’ imprudenza dell’ iniziativa . 
È perciò motivo di stupore il fatto , spiegabile solo in una intravista prospettiva di elezioni che , accantonata la polemica con il Partito Socialista , i comunisti abbiano poi rivolto tutto intero l’ attacco alla Democrazia Cristiana . 
Essa veniva accusata di muoversi in modo lento e tortuoso , di non avere il coraggio della scelta di una formula costruttiva , di puntare , talvolta , alle elezioni anticipate . 
Tutte cose che i comunisti avevano previsto e temuto come inevitabili al punto di reagire vivacemente all’ iniziativa socialista . 
In realtà la Democrazia Cristiana si è comportata bene nella scomoda situazione nella quale si trovava . 
Non le si può fare addebito di non avere ricercato collaborazioni democratiche ed avanzate , in condizioni di piena dignità per tutti e in prima linea , com’ è giusto , per il Partito Socialista . 
Non le si può fare addebito di essersi sforzata in particolare , di preservare il valore della collaborazione con il Partito Repubblicano dopo un’ esperienza estremamente significativa . 
Non le si può fare addebito di essersi dichiarata indisponibile a mutare la sua piattaforma politica nei confronti del Partito Comunista . 
Non le si può fare addebito di non avere sperimentato il bicolore DC - PSI , non maturo nella situazione politica . 
Non le si può fare addebito di non avere perseguito la coalizione con PSDI e PRI , perché il rifiuto è venuto dagli altri . 
Non la si può accusare infine di avere accettato , per senso di responsabilità , la formula monocolore , perché nessuna possibilità è emersa , malgrado il più serio esame ed il più attento dialogo , di dar vita ad una coalizione democratica . 
In realtà la scelta era , nella situazione , tra il monocolore , come si è detto , delle astensioni ( ma perché dimenticare l’ apporto positivo e leale del Partito Socialdemocratico ? 
) e le elezioni anticipate . 
Di queste ultime , fin quando vi sia un minimo di respiro , noi non abbiamo voluto , ed io personalmente non ho voluto , assumerci la responsabilità . 
Devo poi sottolineare l’ atmosfera pesante e l’ urgenza della soluzione . 
In questa condizione mi è sembrato difficile procedere ad un ampio rimaneggiamento del ministero . 
Non ve n’ era il tempo , né ciò mi pareva rispondesse alla angustia della formula ed alla sua durata presumibilmente limitata . 
Mi premeva di più , dinanzi ai problemi che si facevano ogni giorno più gravi , la continuità amministrativa . 
È stata una scelta dettata da ragioni di opportunità , non l’ indicazione di una politica . 
Sia ben chiaro infine che , quale che sia la durata del Governo ed il ristretto coinvolgimento delle forze politiche , noi faremo con fermezza ed energia , finché saremo al nostro posto , tutto il nostro dovere . 
Mi sono soffermato su queste vicende , benché non nuove , perché esse sono rivelatrici della situazione politica italiana . 
Le finalità perseguite dalle varie forze e la loro capacità e volontà di collaborazione ne escono illuminate . 
Ed il quadro che ne risulta è assai più fatto di ombre che di luci . 
Il Congresso socialista , celebrato dopo la conclusione della crisi , non ha introdotto novità . 
Il limite dell’ astensione costruttiva non è stato superato . 
Non ci sono stati passi innanzi , anche se neppure sono stati registrati passi indietro . 
La politica di centro-sinistra , fulcro dell’ assetto politico degli ultimi quindici anni , è stata considerata esaurita dal Congresso . 
È comprensibile una carica polemica , quando i partiti si apprestano ad aggiornare la loro strategia , ad effettuare una svolta , ad introdurre elementi nuovi nella situazione . 
Sarebbe però desiderabile che la polemica non superasse certi limiti . 
Alcune cose che sono state dette o vengono dette contro di noi , sono francamente infondate ed ingenerose . 
La Democrazia Cristiana ha certo trovato , da parte socialista , nel prospettare la politica di centro-sinistra , una risposta responsabile e sofferta . 
Ma non è men vero che si è trattato di una fiduciosa iniziativa del nostro Partito , di un’ apertura di credito , di una fervida sollecitazione per il passaggio dall’ opposizione al Governo in vista di uno storico disegno di allargamento e di approfondimento della vita democratica del Paese . 
Per molto tempo , pur restando i cattolici cattolici ed i socialisti socialisti , si è svolto un dialogo costruttivo , che ha registrato momenti estremamente interessanti . 
È un luogo comune dire che il centro-sinistra non ha fatto nulla ed ha solo consumato , grado a grado , se stesso . 
Se fosse stato veramente così , la ripulsa socialista sarebbe stata tardiva . 
Se non tutto è stato realizzato , alcune leggi e politiche importanti sono state perfezionate , assetti più moderni e razionali , specie in tema di decentramento , sono stati introdotti nella vita pubblica , la sfera dei diritti civili è stata sviluppata , la partecipazione accresciuta , la vita democratica sicuramente arricchita . 
Il Partito Socialista è stato profondamente inserito nell’ area di governo e ne è rimasto qualificato . 
La Democrazia Cristiana ha inteso sinceramente condividere le responsabilità del potere con i socialisti , anche se la distribuzione dei compiti è potuta sembrare e forse essere talvolta non del tutto adeguata . 
Si rendeva così omaggio alla capacità rappresentativa , politica prima che numerica , del Partito Socialista . 
Di fronte ad una società sempre più ricca e viva si dava giustamente posto a valori e tradizioni diversi da quelli democratici cristiani . 
Rimaneva certo aperto il problema del Partito Comunista , del difficile accesso al potere delle masse popolari che in esso si riconoscono . 
Un accesso , appunto , difficile che ha turbato ed ancora turba lo svolgimento della vita politica in Italia . 
E turba il Partito Socialista comprensibilmente in misura maggiore che le altre forze democratiche . 
Ma questo nodo era implicito nella politica di centro-sinistra , che pure rappresentava un importante allargamento della base popolare del potere e che , come tale , il Partito Socialista aveva accettato . 
Ma , al di fuori di questo , non era mai mancato , né poteva essere seriamente contestato , quell’ impegno popolare della Democrazia Cristiana che era stato la base e la ragione determinante dell’ incontro politico tra i due Partiti . 
Non si può parlare veramente di remore gravi che avrebbero impedito serie intese politiche e programmatiche tra i due Partiti . 
Il cambiamento di fronte è una , forse imprudente , decisione socialista , operata sotto la pressione dello spostamento a sinistra intervenuto nel giugno scorso e che ha fatto ritenere non necessario e non utile il rapporto con la Democrazia Cristiana . 
Benché si possa avere comprensione per le difficoltà del Partito Socialista , resta chiara la svolta ; 
il passaggio dalla alleanza preferenziale con la Democrazia Cristiana all’ antagonismo spiccato nei confronti della Democrazia Cristiana , dalla consapevolezza della complessità della questione comunista alla richiesta per ora di coinvolgere quel partito in qualche modo nella maggioranza e in futuro di farsene l’ alleato esclusivo . 
Non si può negare che , dopo una non breve né infruttuosa stagione politica , il Partito Socialista sia tornato a posizioni che esso aveva realisticamente abbandonato , e cioè il collegamento con il Partito Comunista , in passato all’ opposizione , in prospettiva di un Governo di alternativa con la funzione , come si dice , equilibrante e centrale del Partito Socialista . 
Questa è la spaccatura del Paese che noi , e non solo noi , abbiamo detto di volere evitare . 
Il centro-sinistra stabiliva una equilibrata presenza di forze cattoliche e laiche , in specie socialiste , alla guida del Paese , evitava una pericolosa frattura , dava una garanzia di libertà politica e di movimento sociale , che il popolo italiano non avrebbe potuto altrimenti ottenere con pari sicurezza . 
Con questa guida , malgrado inevitabili tensioni , il Paese è cresciuto nel corso di questi anni e la democrazia si è sviluppata e consolidata . 
Questi sono dati obiettivi che non possono essere dimenticati e valgono in qualche misura come elementi di riflessione politica . 
Può essere tutto questo dimenticato ? 
È veramente finito ? 
Il filo è assai sottile , per l’ immediato pressoché inesistente . 
E tuttavia non possiamo non evocare questa prospettiva . 
Naturalmente non si tratta di riprodurre meccanicamente una politica che , nelle forme e nei modi nei quali si è realizzata , è certamente esaurita . 
Si tratta invece di salvarne il nucleo vitale , la collaborazione di due forze popolari certamente diverse , presenti su due versanti dello schieramento politico , caratterizzate da peculiari tradizioni ed intuizioni , ma capaci , per la comune accettazione senza riserve del valore della libertà , di confluire in un disegno rinnovatore e di giustizia della società italiana . 
Questo potrebbe essere ancora l’ equilibrio appropriato per la nostra società , specie se prevalga una visione più aperta dei rapporti con le forze politiche , tale da permettere che il Partito Comunista , senza mutamento del suo ruolo , sia chiamato in modo veramente efficace ad esprimere esigenze , a porre problemi , a mettere a disposizione del Paese , per senso di responsabilità , la sua così rilevante forza rappresentativa . 
Per questo abbiamo parlato di confronto . 
Una formula bicolore DC - PSI , che sembra profilarsi tra le ipotesi di medio periodo avanzate dal Partito Socialista , potrebbe meritare , nell’ attuale delicatissima situazione , un esame attento della Democrazia Cristiana . 
Altre formule limitate furono adottate in passato per esprimere equilibri complessi , ai quali proprio quella parzialità o particolarità consentiva di affermarsi in aderenza alla realtà politica . 
La tradizione storica e l’ apertura al dialogo , proprie della Democrazia Cristiana , non ci consentirebbe di farci iniziatori di esclusioni , che non avrebbero , per quanto ci riguarda , giustificazione . 
Del resto proprio nel Congresso socialista , per finalità costruttive e di schieramento , si sono udite parole di considerazione e di attenzione per le forze politiche intermedie , compreso il Partito Liberale . 
Per la Democrazia Cristiana un atteggiamento di rispetto e di favore verso i partiti laici è un punto fermo e importante della nostra politica , al quale certamente non rinunceremo , quali che siano gli equilibri che possano costituirsi e le strutture e le collaborazioni che siano chiamate ad esprimerli . 
Con questo spirito abbiamo seguito con interesse i lavori del Congresso della socialdemocrazia . 
Sono ipotesi , queste , alle quali si accenna a fatica nel groviglio delle difficoltà , apparentemente inestricabili , nelle quali ci si trova e che sono state puntualmente registrate nella crisi di governo . 
Da questo stato di incertezza si deve pure uscire . 
Occorre , per questo , il fatto risolutore del giudizio popolare ? 
Una tale prospettiva sembra emergere da posizioni significative che hanno avuto modo di manifestarsi e dalla stessa obiettiva fragilità della situazione che è emersa dalla lunga crisi di gennaio . 
Abbiamo detto , ed anche dimostrato , accettando una posizione estremamente difficile per la Democrazia Cristiana , che non è questa la soluzione che noi immaginiamo , che non è l’ interruzione della legislatura il migliore rimedio per la grave situazione economica che ci attanaglia . 
Se questa sarà la decisione altrui , se questo sarà il dato emergente in una situazione altrimenti senza uscite , noi democratici cristiani accetteremo la sfida . 
Il Partito Comunista è al centro del dibattito politico oggi come , del resto , lo è stato per quasi trent’ anni . 
Ma la polemica si è affinata nella misura nella quale quel partito , prendendo coscienza della realtà sociale , delle attese e , vorrei dire , della psicologia del Paese , è andato rivedendo la sua impostazione politica e programmatica , ha attenuato il rigore classista , ha parlato con impegno delle libertà democratiche , ha riesaminato alcuni dati della politica estera , ha inserito motivi di differenziazione dal comunismo internazionale , rivendicando l’ autonomia del problema politico italiano e delle correlative scelte . 
Il Partito Comunista è una grande forza popolare . 
La stessa vastità e varietà del suo elettorato e la presenza in Italia di forti fermenti democratici sollecitano e in certo senso costringono a battere questa strada . 
L’ essere il Partito Comunista radicato profondamente nella realtà sociale italiana , se ne determina l’ appoggio a cause non tutte obiettivamente conciliabili , concorre tuttavia ad avvicinare al potere con un certo ordine e senso di responsabilità vaste masse di popolo e di lavoratori . 
Le cose che il Segretario comunista ha detto a Mosca sono giustamente oggetto di attenzione . 
Ma possono queste circostanze , pur significative , indurre a considerare risolta la questione comunista , ammissibile ed auspicabile l’ accesso del Partito Comunista al potere , con la fine della lunga e penetrante opposizione di questi trent’ anni ? 
Ebbene l’ evoluzione , che si è andata manifestando , non è comunque tale da far venire meno , pur in un certo contesto più sereno , quel netto distacco , di cui parlavo alle Camere , tra la visione che della libertà nella società e nello Stato ha la Democrazia Cristiana e quella comunista . 
Esistono certamente forti diversità di ispirazione . 
È ben più autentico ed originale il nostro pluralismo . 
Non è chiaro quale sarebbe il sistema delle libertà democratiche e delle istituzioni parlamentari nel lungo periodo . 
Sentiamo i rischi del burocratismo e del collettivismo , nei quali rischia di soffocare la libertà e di isterilirsi l’ iniziativa della persona . 
Vi sono dati dell’ esperienza comunista , modelli economico-sociali per noi inaccettabili , anche se vengono temperati nell’ impatto con la realtà italiana . 
Ma soprattutto resta pur sempre da vedere come impostazioni , anche se apprezzabili in linea di principio , resistano alla prova dei fatti . 
Non si tratta di dubitare della sincerità delle persone , ma di considerare se la permanenza di alcuni legami e comunque obiettivamente un modo di essere internazionale del comunismo molto stretto consentano di consolidare la scelta italiana definitiva e intangibile . 
Un rovesciamento di posizioni , comunque lo si possa immaginare o spiegare , può essere sicuramente escluso ? 
Non si può essere , d’ altro canto , indifferenti ( e non lo sono i socialisti ) , pur dando credito alla cosiddetta via italiana al socialismo , a sistemi istituzionali e pratiche di governo , i quali contrastano con quei principi di libertà che vengono in Italia dichiarati in qualsiasi evenienza intangibili . 
Non è di poco conto il fatto che convivano sotto lo stesso tetto , quello dell’ esperienza comunista , sistemi , sul piano della libertà , profondamente diversi ; 
che nella solidarietà del proletariato mondiale esistano il cosiddetto eurocomunismo ed il comunismo senza aggettivi . 
E possono essere trascurati i fattori internazionali ? 
È naturale e giusto rivendicare l’ autonomia del nostro Paese , il cui assetto interno non può che dipendere dalla volontà del popolo italiano . 
Resta però vero che vi sono conseguenze sul piano internazionale , rischi almeno di isolamento , i quali non sono solo importanti per se stessi , per il pregiudizio che arrecano agli interessi nazionali , ma anche per i riflessi che possono avere sui delicati equilibri sui quali ancor oggi riposa la pace del mondo . 
Quali che siano le decisioni che il Paese , nella sua sovranità , sarà per prendere , è doveroso mettere in guardia l’ opinione pubblica di fronte a rischi che permangono e sono gravi , anche se non provocano quell’ ondata emotiva che ha caratterizzato una lunga fase della politica italiana ed in generale di quella europea occidentale . 
Trova così giustificazione la posizione negativa di fronte alle forme proposte di associazione dei comunisti alle responsabilità del potere , il coinvolgimento della Democrazia Cristiana in una comune esperienza di governo con il Partito Comunista . 
Un serio , rigoroso e rispettoso confronto con il Partito Comunista , nel quale si riflette in così larga misura la realtà italiana , è allo stadio della evoluzione delle forze politiche , lo strumento necessario ed anche sufficiente per garantire la dialettica democratica e la presenza significativa dei partiti costituzionali nel Parlamento e nel Paese . 
Sappiamo che la limitazione delle alternative di governo contrassegna il nostro sistema , che è perciò , a differenza di altri europei , una democrazia difficile . 
Ma non sono date le condizioni perché si possa fare altrimenti e raccogliere tutte le forze popolari in un contesto politico unitario , quale apparve possibile agli inizi della rinata vita democratica del nostro Paese . 
È molto attuale il discorso circa gli schieramenti e i contenuti dell’ azione politica . 
Prescindere dagli schieramenti non è possibile . 
Vi sono caratterizzazioni essenziali delle diverse forze politiche che giustificano , per se stesse , associazioni e dissociazioni . 
Ma certo non ci si potrebbe limitare a questo dato soltanto . 
È necessario dunque parlare di contenuti , sui quali l’ on. La Malfa ha richiamato ripetutamente l’ attenzione ed anche in questi ultimi tempi , in coincidenza con le difficoltà riscontrate per la formazione di una maggioranza di Governo . 
Ci sono momenti nella vita nazionale , e questo lo è certamente , nei quali il senso di responsabilità deve prevalere e la salvezza dipende dal contributo , sia pure naturalmente diversificato , di tutti . 
Un confronto sui problemi del Paese , sui dati della realtà , sulle strette della situazione è certo desiderabile , specie se coinvolga in un’ assunzione di responsabilità , dal proprio punto di vista , l’ opposizione comunista . 
Non si tratta , come è stato chiarito , né di una supplenza del Governo , che non potrebbe abdicare ai suoi compiti istituzionali , né della prefigurazione di un Governo di emergenza , che porrebbe grossi problemi politici . 
In questo senso non mi pare possano essere espresse obiezioni di principio . 
Al momento dello scoppio della crisi valutaria ebbi occasione di definire la situazione della nostra economia come un momento carico di pericoli mortali . 
Le vicende successive , e in particolare l’ ampliarsi del fenomeno a livello internazionale , hanno confermato , purtroppo , la correttezza di quel giudizio . 
In queste settimane abbiamo tuttavia fatto ricorso a tutte le risorse del nostro coraggio , per non lasciarci sopraffare dall’ impulso di affrontare l’ ondata della speculazione con una strategia rigida . 
Siamo stati e saremo attenti a non precipitare il Paese in una di quelle operazioni di stabilizzazione – di cui è piena la storia economica – che rischiano di lasciare dietro di sé soltanto il deserto e la sinistra quiete di una vasta e generalizzata depressione . 
La nostra risposta in termini di politica valutaria , di politica monetaria e di politica del bilancio pubblico è stata graduale e progressiva , quasi per saggiare l’ ampiezza e lo spessore delle tendenze destabilizzatrici . 
Questa prudenza è forse parsa a taluno segno di incertezza o di timidezza : 
ma credo che a tutti risulti oggi chiara l’ intenzione del Governo di bloccare le tensioni inflazionistiche e di rovesciare le aspettative che dal mercato dei cambi tendono appunto ad alimentarle . 
Con i provvedimenti approvati nei giorni scorsi abbiamo ridotto il disavanzo corrente del complesso delle pubbliche Amministrazioni , attraverso un’ appropriata serie di aumenti di talune aliquote fiscali , decisi in relazione alla loro capacità di scoraggiare i consumi con alto contenuto di importazioni ; 
abbiamo perfezionato la normativa valutaria per chiudere canali attraverso cui poteva ancora operare la speculazione ; 
abbiamo infine , per difendere il valore della nostra moneta , aumentato i saggi di interesse e contenuto la crescita della liquidità . 
Questi gravi provvedimenti comportano purtroppo sacrifici di cui abbiamo peraltro valutato l’ assoluta inevitabilità . 
Sacrifici ben maggiori vi sarebbero stati , soprattutto per le classi ed i ceti economicamente più deboli , lasciando l’ economia allo sbando in un circolo infernale di rimbalzi inflazionistici , dal cambio ai prezzi interni e dai prezzi interni , nuovamente , al cambio . 
Siamo però convinti che la stabilità della lira dovrà essere assicurata da una seconda linea di intervento e che , in relazione ai successi di questa seconda linea , potremo progressivamente allentare le attuali restrizioni del credito di cui non ci nascondiamo gli effetti negativi sull’ economia . 
Un tempo il valore della moneta era fissato dal suo contenuto metallico . 
Successivamente , in regime di moneta cartacea , ma di flessibilità dei prezzi e dei salari , era la scarsità relativa delle diverse monete , e quindi la politica monetaria , a determinare il valore internazionale di una valuta . 
Nelle condizioni attuali in cui il livello generale dei salari è fissato da complessi processi di contrattazione e di lotta sociale , il cambio della moneta risulta invece sempre più come una variabile dipendente dai risultati di quella contrattazione e di quella lotta . 
Dal tallone-aureo siamo passati al tallone-salario . 
Il tentativo delle autorità monetarie di difendere un cambio che non corrisponde all’ equilibrio tra i costi del lavoro all’ interno e all’ estero ha dunque limitate possibilità di successo e , in ogni caso , questo successo è pagato con ritardi nello sviluppo e aumenti nella disoccupazione . 
Nel nostro programma di governo , perciò , a crisi valutaria già scoppiata , proponemmo che l’ elemento di certezza e di stabilità , da opporre all’ incertezza ed all’ instabilità delle aspettative sul mercato dei cambi , dovesse essere rappresentato dalla prospettiva di una dinamica salariale non eccessivamente divaricata rispetto a quella del resto d’ Europa . 
Siamo ancora convinti che questa è la linea corretta cui ancorare la nostra politica economica . 
Richiamammo allora e più tardi , in occasione di incontri personali coi maggiori responsabili delle Confederazioni sindacali , l’ attenzione delle parti sociali , nel rispetto della loro autonomia , sulla necessità che , nell’ ambito dei rinnovi contrattuali , i nostri costi salariali e , più in genere , le condizioni del lavoro presentassero una evoluzione sostanzialmente simile a quella delle economie verso cui si colloca ormai una metà della nostra produzione industriale . 
Ciò comporta una distribuzione nell’ arco del triennio dei miglioramenti remunerativi e normativi che deriveranno dai nuovi contratti . 
Analoghe preoccupazioni esistono nel settore pubblico . 
Ci impegnammo anche a presentare un provvedimento di legge che , recependo i risultati della libera contrattazione delle parti , estendesse erga omnes la fissazione di un tetto oltre il quale gli stipendi dovessero rimanere bloccati per i prossimi dodici mesi . 
L’ attenzione dev’ essere pure portata sui compensi degli amministratori di società , enti e istituti . 
Senza un’ attiva adesione a questo programma delle grandi forze sociali , il Governo , questo Governo , ma – ne siamo sicuri – anche qualunque altro Governo , non sarebbe in grado di impedire una progressiva degenerazione della svalutazione del cambio e dell’ inflazione interna , se non a costo di distruggere la iniziale ripresa della nostra economia e di precipitare il Paese da una recessione all’ altra . 
Il nostro destino , ma per poco tempo ancora , è nelle nostre mani . 
Esistono ancora possibilità di salvezza , se riusciremo a convincerci tutti , individui e grandi gruppi associati , che gli egoismi individuali e corporativi non pagano e che nessuno potrebbe salvarsi da un generale naufragio della nostra economia . 
L’ azione di intervento nei contratti deve saldarsi con la più generale politica che riporti sotto l’ autorità della legge tutti i fenomeni che aggravano ineguaglianze non giustificate nella distribuzione del reddito : 
evasioni fiscali , frodi valutarie , disparità eccessive nell’ ambito del lavoro dipendente , distorsioni nella concorrenza del lavoro autonomo . 
Fenomeni che , dal punto di vista della coesione morale del Paese , hanno effetti altrettanto disastrosi di quelli che , rispetto al suo destino economico , potrebbero oggi derivare da un round salariale non coerente . 
Non sottovalutiamo certo i sacrifici della politica salariale che chiediamo ai lavoratori , ma sappiamo che è nostro dovere farlo e che la posta in gioco – la lotta all’ inflazione e la difesa dell’ occupazione – è essenziale soprattutto per le classi lavoratrici italiane . 
La Comunità internazionale ha mostrato di non essere indifferente alle difficoltà del nostro Paese . 
La diffusione di queste difficoltà ad altre economie europee pone tuttavia seriamente l’ interrogativo se un ordine internazionale stabile non richieda strumenti di intervento più rapidi e più efficaci di quelli oggi esistenti . 
Il pur prezioso aiuto altrui non ci può però esonerare dal trovare in noi , in una revisione profonda dei comportamenti che rischiano di farci scivolare incessantemente verso una società rotta e bloccata , le condizioni per il risanamento e la ripresa della nostra economia . 
E qui il discorso economico diviene politico e pone alla nostra meditazione , in questo Congresso , l’ urgenza di trovare una soluzione al problema della vasta e talora disordinata domanda di partecipazione che investe tutte le società industriali e minaccia di travolgerle se le forze politiche non sapranno trovare appropriati assetti istituzionali nei quali , in maniera nuova ed originale , questa esigenza abbia risposta piena e soddisfacente . 
Non ritengo necessarie dettagliate indicazioni programmatiche . 
Ho presentato alle Camere un programma che non è stato contestato , ma piuttosto ritenuto da molti eccessivamente ambizioso . 
Io ho detto le ragioni che mi avevano indotto a prendere posizione , al di là probabilmente delle concrete possibilità di realizzazione , su alcuni punti che emergono dalla realtà del Paese ed attendono di essere affrontati . 
Ci sono problemi dei rapporti tra Stato e Chiesa , delle istituzioni , della giustizia , dell’ amministrazione , della scuola , dello sviluppo economico e sociale che debbono essere risolti . 
Non li esauriscono , ma certo li esprimono in larga misura , disegni di legge già presentati alle Camere dai precedenti governi , ai quali , mano a mano , altri se ne aggiungeranno di questo che ora presiedo , se esso avrà tempo e modo di funzionare . 
Mi sia consentito di soffermarmi un momento sul tema della moralizzazione della vita pubblica . 
Il fenomeno , messo in luce da alcuni avvenimenti recenti , ha destato viva emozione nel Paese e richiamato Governo e partiti alle loro responsabilità . 
L’ intervento , a vari livelli , è necessario ed urgente . 
È giusto però ammonire di fronte alle generalizzazioni ed alle strumentalizzazioni politiche . 
Non si può trascurare il fatto che nel settore pubblico un gran numero di amministratori opera con estremo rigore ed impegno , esclusivamente a servizio dello Stato . 
E tuttavia si deve essere profondamente allarmati di fronte ad episodi gravi di scorrettezza , di disonestà , di cattivo funzionamento dello Stato . 
Un rigoroso accertamento della verità , in tutte le sedi possibili , ed esemplari sanzioni sono richiesti ed attesi . 
Ma è anche opportuna , ove occorra , la correzione di regole e prassi amministrative , secondo i suggerimenti dell’ apposita Commissione governativa . 
La classe politica , ma anche , in qualche misura , l’ amministrazione , sono oggetto , dobbiamo riconoscerlo , di una diffusa diffidenza , che tocca il credito delle istituzioni . 
Bisogna voltare pagina , definitivamente . 
Bisogna rinunziare , di fronte ad un’ opinione pubblica giustamente sempre più esigente , anche alla più piccola delle concessioni , anche alla più innocente delle facilità . 
Altrimenti la reazione , invece che mettere in discussione uomini e partiti , potrebbe chiamare in causa le libere istituzioni . 
Per quanto riguarda la politica estera , l’ accento è posto sull’ unione europea . 
Siamo per molti aspetti ancora indietro per la mancanza o insufficienza delle politiche comunitarie , l’ inadeguato potere del Parlamento , le incompiute strutture di governo , le lacune di una politica estera veramente concertata . 
Ma lo sforzo per superare le molteplici deficienze ora lamentate ed altre che potrebbero essere richiamate , è in atto . 
Ed una sua manifestazione , non la sola , è l’ imminente esame in Consiglio Europeo del Rapporto Tindemans sulla unione da realizzare . 
L’ Europa è una grande occasione per noi , e soprattutto per le giovani generazioni , ma è anche un severo termine di confronto , che deve eccitare la nostra volontà di guadagnare terreno e intanto di recuperare quello che , purtroppo , abbiamo perduto . 
Hanno peraltro piena evidenza altri aspetti della solidarietà occidentale , nella quale si inseriscono l’ amicizia con gli Stati Uniti e l’ Alleanza Atlantica come essenziale strumento di sicurezza , di distensione e di pace . 
E ciò senza pregiudizio per la vocazione universalistica che fa l’ Italia membro fedele della Organizzazione delle Nazioni Unite e pronta a sviluppare rapporti di amicizia e collaborazione con tutti i popoli d’ Europa e con quelli di altri Continenti , specie dell’ Africa e dell’ America Latina . 
La crisi che travaglia il Paese , si è detto , è morale prima che politica . 
Certo c’ è l’ ingiustizia non sanata , c’ è lo sperpero offensivo . 
Sono cose che feriscono e favoriscono la decadenza dei valori morali e delle virtù civiche . 
C’ è stanchezza , assenza , egoismo , insufficiente senso di responsabilità . 
Come presidiare in queste condizioni il regime di libertà e renderlo stabile e fecondo ? 
Questo turbamento alla base della vita sociale , squassata nei vecchi equilibri , impaziente e , talvolta , violenta nella ricerca dei nuovi , genera quella inquietudine , quella incertezza sui valori , quel disordine che , partendo dalle coscienze , si riflette sulle istituzioni . 
È diminuito il potere dello Stato . 
Non si mette certo in discussione l’ emergere con crescente evidenza delle autonomie regionali e locali e l’ irrompere delle forze sociali che rivendicano un autentico potere di proposta e di influenza nel movimento della nostra storia . 
Ma più difficile , più problematico , per così dire , più sottile è l’ assolvimento del compito dello Stato di unificazione e di guida della vita nazionale . 
Il sistema democratico nel suo insieme , venuti meno in qualche misura alcuni binari nei quali incanalare la vita sociale , manifesta qualche segno di debolezza . 
Il regime di libertà , per dispiegarsi in tutta la sua ricchezza e fecondità , ha bisogno di una autorità democratica , di strumenti efficaci realizzatori di giustizia . 
È giusto dunque temere per lo Stato democratico , dubitare che esso non riesca ad essere uno strumento aperto , flessibile , ma istituzionalmente capace di dare alla libertà tutto il suo spazio . 
L’ equilibrio tra le crescenti libertà della società moderna ed il potere necessario all’ ordine collettivo è fra i più grandi , se non il più grande problema della nostra epoca . 
Percorrendo sino in fondo il cammino della libertà , dobbiamo pur farci carico delle condizioni che permettono appunto di andare avanti . 
A mio avviso questo è più un problema politico che istituzionale . 
Sono forse meno interessato a temi di riforma dello Stato che non a quelli di giusta attuazione . 
Dove però c’ è da riformare , e da riformare c’ è certamente , si riformi con coraggio , perché le istituzioni sono a servizio dell’ uomo . 
Ma dove c’ è , come c’ è largamente , da assumere responsabilità , da avere consapevolezza ed impegno , ebbene allora si assumano , giorno per giorno , le responsabilità che la situazione comporta e si dia allo Stato , a livello politico o amministrativo , tutta la forza , l’ efficacia , l’ intelligenza , la giustizia che ad esso consentano di assolvere interamente la sua funzione e di salvaguardare ed avvalorare la libertà . 
L’ intolleranza contraddice la ragion d’ essere dello Stato democratico . 
La violenza ne è l’ antitesi puntuale . 
L’ intolleranza e la violenza , la ragione di parte contro l’ obiettività della legge , appaiono come segni gravi di una crisi dello Stato che bisogna superare e superare rapidamente . 
Intolleranza inconcepibile , quando tutto è dialogo nella nostra società . 
Violenza inammissibile e assurda , quando non si tratta di contrastare l’ arbitrio del potente , ma di contestare la faticosa creazione delle libere coscienze di tutti i cittadini , l’ ordine creato dalla libertà ed aperto a tutte le evoluzioni che la libertà , senza alcun limite , rende possibili . 
Bisogna dunque rafforzare lo Stato democratico . 
Bisogna rendere operante il precetto costituzionale , che mette al bando il fascismo , esclusione solenne e definitiva , ed insieme raccogliere lo spirito della Costituzione , l’ insieme delle sue norme che è un messaggio libertario ed umano , un monito contro ogni esclusivismo ed ogni sopraffazione . 
Al fascismo bisogna opporre la forza delle istituzioni e la fermezza delle coscienze . 
Ma qualsiasi sopruso di minoranze faziose , ingiuste , oltre tutto , verso le nostre istituzioni libere ed aperte , deve trovare un rigido rifiuto . 
Queste forme assurde di violenza impaziente ed estremista sono effettivamente una provocazione e finiscono per dare una sorta di inammissibile avallo al fascismo del quale vorrebbero essere la puntuale negazione . 
Tutti questi dianzi descritti sono dunque pericoli incombenti e da non sottovalutare . 
È la nostra coscienza democratica , è la nostra trepidazione per le istituzioni , è la nostra incomprimibile speranza nell’ avvenire di libertà , di giustizia e di pace del popolo italiano che ci sollecita alla reazione morale e politica e alla difesa dello Stato , tutore della libertà . 
Naturalmente in questa visione c’ è attenzione , c’ è preoccupazione , ma non pessimismo . 
Certo nel Paese alcune ragioni di coesione sono indebolite . 
Eppure non disperiamo dell’ Italia . 
Vediamo le forze che si affermano travolgenti nella nostra società , ma siamo ben lontani dal disconoscerne la profonda verità e vitalità . 
Siamo in una crisi allarmante , ma crediamo al suo superamento ; 
puntiamo sull’ avvenire di un Paese sempre più ricco di energie , di intelligenza , di coraggio , di rispetto , di giustizia , di solidarietà . 
No , non sono pessimista . 
Vedo che tutto questo , anche se può in qualche misura tralignare , è il cammino dell’ uomo , un andare più in alto ed avanti . 
So che il processo di attuazione della giustizia è tutt’ altro che compiuto . 
So che persone e gruppi sono in qualche modo ancora ai margini della vita sociale e politica e che il loro modo di partecipazione e di esercizio del potere è , malgrado un enorme progresso , lontano dall’ essere soddisfacente . 
So che , pur con distorsioni ed errori , per i quali si paga talvolta un alto prezzo , avanza nella nostra epoca una nuova umanità , più ricca di valori , più consapevole dei propri diritti , più impegnata nella vita sociale . 
So che la vita civile ha una sua consistenza , proprie intuizioni , proprie proposte , proprie esigenze . 
So che il quadro complessivo è ricco e pieno di sfumature . 
So che i sindacati hanno senso di responsabilità e che anche essi concorrono , senza rinuncia alla propria peculiare funzione , alla realizzazione di una sintesi politica . 
Insomma , malgrado la crisi , sotto la crisi , è un nuovo mondo che si affaccia ed al quale è doveroso ed insieme saggio dare spazio . 
Tra il realismo della preoccupazione e l’ idealismo delle forze e dei diritti emergenti , non c’ è contraddizione . 
Sono le due facce di una stessa realtà , nella quale la ricchezza del nuovo e dell’ umano che avanza non deve essere soffocata , ma composta in un assetto costruttivo . 
Noi non siamo chiamati a fare la guardia alle istituzioni , a preservare un ordine semplicemente rassicurante . 
Siamo chiamati invece a raccogliere , con sensibilità popolare , con consapevolezza democratica , tutte le invenzioni dell’ uomo nuovo a questo livello dello sviluppo democratico . 
Chi , con riferimento alla Democrazia Cristiana , immagina un abisso tra partiti progressisti e partiti conservatori , chi ci vede condizionati da alleanze corrompitrici , non comprende né la nostra storia né il nostro essere nel mondo di oggi . 
Questo processo di liberazione che avanza con ritmo sempre più veloce e va al fondo delle cose con penetrante e spregiudicato ardimento , questa impazienza diffusa , questa attesa ardente , questa pretesa sacrosanta di contare tutti allo stesso modo , ebbene tutto questo , che è il portato della nostra civiltà democratica , non ci è estraneo neppure in minima parte . 
Certo si deve costruire lo Stato che abbia , nella sua fedeltà alla società che esprime , strutture idonee a garantirne la indispensabile funzione . 
Ma la libertà dell’ uomo , la sua dignità personale , il suo potere politico , non faranno certamente passi indietro . 
Un grande compito di autentica promozione umana ci sta davanti . 
In questa adesione è il nostro titolo di presenza alla guida di un Paese così ricco di fermenti rinnovatori . 
Certo noi riserviamo , come è noto , il nostro giudizio su taluni modi di questo sviluppo che , nella nostra visione , deve essere raccordato a responsabilità sociali , a diritti altrui , che hanno la stessa origine e lo stesso grado di validità . 
Ma non si può contestare , per questa limitazione , espressa con rispetto che attende eguale rispetto , una minore attenzione , una minore dedizione alla causa della liberazione dell’ uomo e della sua presenza in una società che sia costruita sulla sua misura . 
Chi può negare che il riconoscimento del valore della donna , della sua originalità , della sua ricchezza , la sua reale indipendenza ed eguaglianza , siano un problema non eludibile a questo punto cruciale dello sviluppo storico ? 
Chi può ignorare la forza dirompente della gioventù ed un diritto di successione rivoluzionaria che non può essere né contestata né aggirata con false promesse ? 
Chi può disconoscere il peso radicalmente nuovo che i lavoratori hanno nell’ organizzazione sociale , il loro incomprimibile diritto di non essere mero strumento , dove si prendono decisioni politiche o si svolge il loro lavoro , del potere altrui , di una supremazia di classe ? 
Queste cose nuove certo emergono non senza contrasti , non senza difficoltà , non senza eccessi , non senza momentanei squilibri . 
Ma è questo il compito della nostra epoca . 
Il tema dei diritti è centrale nella nostra dialettica politica . 
Di fronte a questa fioritura la politica deve essere conscia del proprio limite , pronta a piegarsi su questa nuova realtà , che le toglie la rigidezza della ragione di Stato , per darle il respiro della ragione dell’ uomo . 
Non dimenticherò per questo i doveri civili , come un acuto commentatore politico ci ha richiamato a fare . 
E non solo perché , privato del valore ideale che vi corrisponde , anche il diritto perde in una certa misura , e talvolta assai grave , il suo valore costruttivo , il suo contrassegno di umanità . 
Si tratta in effetti di due aspetti della stessa realtà . 
Al diritto va restituito il suo carattere universale , sicché non solo il diritto , ma i diritti nel loro equilibrato insieme prevalgono , com’ è giusto , nella vita sociale . 
Non si tratta di tornare alla vecchia e insostenibile costrizione , che sacrifica la persona ad una mostruosa divinità che non merita sacrifici . 
Deve essere instaurato il dialogo proprio di una società democratica nell’ equilibrio dei diritti e nell’ assetto della giustizia . 
Una lunga sofferta esperienza storica porta alla luce le rivendicazioni rivoluzionarie dei diritti . 
Ma nessuna società avanza , nessuna raggiunge i suoi traguardi , i più radicali , di giustizia , se la voce rigorosa della coscienza ed un senso autentico della comunità non collochino le persone nel giusto rapporto di solidarietà sociale . 
Questo Paese non si salverà , la grande stagione dei diritti risulterà effimera , se non nascerà in Italia un nuovo senso del dovere . 
Le condizioni economiche e politiche nelle quali il nostro Partito è chiamato ad operare in questo momento storico sono , senza alcuna esagerazione , estremamente difficili . 
Occorre una forte coscienza del nostro compito , da assolvere con assoluto distacco per il bene dell’ Italia , fin quando ci sarà richiesto . 
L’ adempimento di questo dovere esige la più attenta riflessione , ad un tempo , sulla situazione generale e sui nostri ideali , programmi e strutture . 
Nel momento nel quale si prepara il nostro incontro , comunque non lontano , con il corpo elettorale , senza il presidio di una formula politica sicuramente accettata e quindi in una certa condizione d’ isolamento , è nostro dovere definire nettamente la nostra fisionomia e puntare , senza in nulla smentire la nostra vocazione alle collaborazioni democratiche , sulla nostra diretta capacità di dialogo con il Paese . 
Ho ascoltato con grande attenzione e vivo apprezzamento la relazione del Segretario politico . 
Invio il mio affettuoso saluto all’ on. Zaccagnini e gli esprimo tutta la mia riconoscenza per la sua fatica ed il suo sacrificio . 
In lui , nella sua dirittura , nel suo distacco , nel suo impegno , si sono ritrovati tanti democratici cristiani , specie giovani , lavoratori ed uomini di cultura . 
A lui guarda con grande rispetto tutto il Partito . 
Zaccagnini è succeduto , con spirito di servizio ed al di fuori di ogni sua attesa , al senatore Fanfani , al quale pure vorrei fare giungere i sentimenti della mia amicizia e riconoscenza . 
Io non ho dubbio che l’ onorevole Zaccagnini intenda operare con spirito aperto e avendo sempre di mira l’ unità del Partito . 
Proprio per questo , oltre che per le sue doti umane e politiche , mi sembra desiderabile che egli , vincendo la sua riluttanza , continui a guidare una Democrazia Cristiana capace di rinnovarsi in armonia con le esigenze dei tempi . 
Questo obiettivo di rinnovamento non contraddice la necessaria unità del Partito . 
Voglio dire unità d’ intenti ed unità di gestione . 
Certo , vi sono sempre state delle differenze tra noi , differenze di intuizione , di sensibilità , di tattica , le quali tutte hanno alimentato , in quanto hanno di più nobile , le correnti interne . 
Ma queste differenze non hanno mai intaccato l’ unità di fondo della Democrazia Cristiana , che del resto è stata guidata unitariamente quasi in ogni momento della sua vita . 
Solo in circostanze eccezionali si sono registrate divaricazioni più radicali e durevoli , che peraltro non hanno lasciato traccia né portato a scissioni . 
Io credo che le differenze riscontrabili oggi , destinate ad animare compostamente il dibattito congressuale , non siano più laceranti ed incisive di quelle che abbiamo conosciuto nella nostra storia trentennale . 
Non c’ è una linea di confine che divida due mondi . 
C’ è comunicazione tra noi . 
C’ è continuità tra noi pur nella varietà delle posizioni . 
È giusto che vi sia qualche particolare reazione , qualche differenziata interpretazione della realtà sociale nella quale il Partito deve penetrare per guidarla . 
Ma non vi è contestazione sulla vocazione popolare e democratica della Democrazia Cristiana , sul suo modo di essere pluralistico e solidaristico secondo un’ ispirazione cristiana . 
Insieme vogliamo assolvere il nostro compito , garantiti appunto dalla nostra unità . 
Ed è inimmaginabile , d’ altra parte , che il Partito sia gestito in questo passaggio straordinariamente difficile dagli uni senza gli altri , dagli uni contro gli altri . 
E , del resto , noi abbiamo di fronte un Partito Socialista il quale accantona in questo momento le sue differenze , non dirò mortificando , ma certo studiosamente smorzando la sua dialettica interna . 
Perché far prevalere , al di là del giusto , la diversità sull’ unità , proprio nel momento nel quale si contesta una presenza moderna ed efficace della Democrazia Cristiana e si tenta di relegarla , come si dice , all’ opposizione ? 
Di fronte ad un rischio così grave , ad una pretesa così sorprendente , debbono ritrovarsi insieme tutti i democratici cristiani , respingendo quella qualifica di partito conservatore che fu data qualche giorno fa non ad alcuni di loro , ma a tutti . 
Forse non abbiamo abbastanza netta la sensazione , in un momento di smarrimento e di disarticolazione come quello in cui viviamo , qual è il sentimento , qual è l’ attesa di un Paese che cerca un’ alternativa al collettivismo , anche se animato da una tradizione libertaria , che s’ intravede e lo sovrasta . 
Perché una cosa è l’ integrazione di esperienze e tradizioni diverse , quella cattolica democratica e quella socialista , che si congiungono in aderenza ad una realtà estremamente complessa per dare una guida al Paese ; 
altra cosa è l’ alternativa socialista , l’ alternativa socialista e comunista , che , senza alcuna correzione , viene prospettata come il termine finale di un processo più o meno lungo che conduca l’ Italia ad una guida profondamente diversa da quella nella quale il Paese si è sviluppato e trasformato nella libertà e nel rispetto di tutti i valori umani . 
Certo è necessario che la Democrazia Cristiana sia credibile nella sua permanente funzione di garanzia della libertà e dell’ equilibrato sviluppo della vita nazionale . 
Ma bisogna pure , e forse in misura maggiore , che essa sia credibile nel suo ruolo di forza propulsiva e rinnovatrice della vita sociale e politica . 
Mai come in questo momento i due aspetti diversi della esperienza democratica cristiana , quella che ha reso sicura l’ Italia per tanti anni , sono apparsi così egualmente necessari , così indissolubilmente connessi . 
Noi possiamo offrire un pluralismo sociale e politico autentico , non oscurato da ombre , non sfiorato da opportunismo , non tardivo , non ambiguo , limpidamente scaturente da una visione originale dell’ uomo nella sua dignità e nel suo inserimento solidale in una società di eguali . 
Veramente l’ uomo è al centro di questa costruzione . 
Chi cerca l’ uomo , chi vuol valorizzare l’ uomo , chi vuol sottrarlo alla tutela mortificante di uno Stato accentratore e soffocante , chi punta su una giusta sintesi , rispettosa ad un tempo delle ragioni dello Stato e dei diritti umani , non può fare a meno , per l’ avvenire come per il passato , di una Democrazia Cristiana capace di contrastare validamente e democraticamente l’ egemonia , sempre almeno latente , del comunismo . 
Chi teme la radicalizzazione della lotta politica , il riflusso reazionario , la crisi della democrazia che scaturisca da un modo sbagliato di contrapposizione al comunismo , deve passare ancora per la Democrazia Cristiana . 
Chi vuole consolidate e difese da ogni attacco le libere istituzioni non ha oggi , come ieri , scelta diversa da quella di una Democrazia Cristiana posta al centro della vita italiana con un’ acuta sensibilità sociale , con una flessibilità capace di fare aderire la guida politica a tutta intera la realtà nazionale nel suo moto evolutivo . 
È questa flessibilità attenta ed anticipatrice , che ha fatto in questo trentennio il nostro Partito così capace di comprendere , fare proprie e guidare le spinte evolutive della nostra società . 
Non è con noi e per noi che si è verificato l’ enorme cambiamento che il Paese ha realizzato , quella trasformazione di fondo che ha fatto dell’ Italia rurale ed autarchica un Paese industriale e civile di civiltà europea ? 
Sarebbe forse questa una distrazione ? 
Qualche cosa che avviene con noi , ma contro di noi , a nostro dispetto ? 
È che abbiamo voluto cambiare l’ Italia , pur non condividendone naturalmente ogni movimento . 
Abbiamo voluto , e negli ultimi anni più intensamente , la partecipazione . 
Abbiamo voluto la democrazia , senza badare al mutamento che , anche a nostro danno , essa può produrre . 
Abbiamo voluto una vita sociale più ricca e viva , più consapevole di sé , più veramente autonoma . 
Dove sono le alleanze che ci incatenano ? 
Dov’ è la nostra perfida volontà di indebolire ed accantonare il movimento operaio , che si è affermato come protagonista e con il nostro concorso ? 
Abbiamo certo anche noi commesso degli errori e qualche volta limitato la nostra libertà . 
Ma nel significato complessivo della nostra storia , guardando a tutte le articolazioni della Democrazia Cristiana , quale ingiustizia non abbiamo cercato di riparare , quale privilegio non ci siamo sforzati di cancellare , quale potente non abbiamo voluto mortificare e detronizzare ? 
Questi ideali , questi obiettivi sono più veri che mai , più pressanti che mai . 
L’ ultima fase del riscatto è ormai velocissima e straordinariamente penetrante . 
Certo anche questo modo di liberazione deve fare i conti con la realtà , con la insufficienza delle risorse , con le ragioni non arbitrarie di un gradualismo che gli spiriti più avveduti del sindacalismo , impetuoso protagonista della nuova storia , vedono con la stessa nostra responsabile lucidità . 
Ma , al di là di questo limite delle cose , non ve n’ è nessun altro . 
Non v’ è limite posto dalla cattiva volontà , dalla pigrizia intellettuale , dalla indifferenza morale , dalla compiacenza verso l’ ingiustizia . 
Qualche volta siamo sembrati in ritardo , solo perché avevamo realismo e senso di responsabilità . 
Né al realismo ed al senso di responsabilità possiamo rinunziare neppure oggi . 
Questa è infatti la nostra funzione . 
Dobbiamo impedire che una democrazia sostanziale diventi demagogia e rovini se stessa . 
Ma io penso che saremo compresi anche in questa fase critica della nostra storia come lo fummo ieri . 
Una opinione pubblica matura non scambierà la prudenza , che è propria del Governo , con insensibilità morale e politica . 
Con questo spirito saremo accanto a coloro che soffrono ingiuste limitazioni , che denunciano un potere oppressivo , che vogliono finalmente uscire dal ghetto ed essere al centro di una società democratica . 
Ed useremo , per questo rinnovamento che ha , malgrado i traguardi raggiunti , ancora enormi capacità di realizzazione , un Partito a sua volta profondamente rinnovato in un metodo di serietà e di rigore morale , in una valorizzazione di tutte le sue energie , in un impegno di tutti senza alcuna aprioristica esclusione . 
Mi sia consentito di dire che il grande compito , che ci è attribuito , di garantire la libertà dando ad essa una profondità prima sconosciuta , un’ autentica dimensione sociale , in tanto può essere ancora una volta assunto , in tanto può costituire un dato di stabilità in piena evoluzione , in quanto resti intatta , nel dialogo democratico , quella ispirazione cristiana del Partito che , senza alcuna pretesa di monopolio ed al di fuori di impensabili e , del resto mai richieste , investiture , dia una ragione umana al nostro sforzo e qualifichi nettamente la nostra presenza nella vita nazionale . 
Noi rispettiamo profondamente le altrui tradizioni ed idealità e chiediamo agli altri lo stesso rispetto . 
La lotta politica in Italia , pur nell’ ansiosa tensione che caratterizza questo momento , deve svolgersi in un pluralismo autentico , nel quale abbia posto , accanto ad altri , il riferimento ideale che non è solo nel nome , ma nell’ anima del nostro Partito . 
Noi non sappiamo che cosa ci riservi l’ avvenire . 
E che cosa riservi al Paese che , se non sarà vigile e saggio nel suo giudizio , potrebbe conoscere mutamenti profondi forse non coerenti con la piena affermazione della dignità dell’ uomo in tutte le sue implicazioni . 
Ci si dice che saremo opposizione . 
Sia pure così , se lo vorrà il popolo italiano . 
C’ è solo da sperare che governi e opposizioni siano reversibili in un solido sistema democratico che non abbia rinunziato alle sue leggi del mutamento nella libertà . 
In questo momento , in questo Congresso che può essere veramente storico , noi cristiani democratici accettiamo la sfida , riproponendo al popolo italiano la candidatura della Democrazia Cristiana ad essere elemento determinante , forza di Governo , nella fase nuova e difficile di storia che , nelle mutate condizioni , si apre piena d’ incognite , ma ancora una volta ricca di possibilità , dinanzi a noi . 
[ Al Consiglio europeo del 1° e 2 aprile 1976 ] 
La stessa coesione della Comunità e la via verso l’ unione economica e monetaria dell’ Europa sono messe in pericolo – ha detto Moro – dalla crisi valutaria , sopraggiunta in un momento in cui si cominciavano ad avvertire i segni di una ripresa economica . 
Le accentuate divergenze nei tassi di inflazione della Comunità – ha aggiunto – hanno accresciuto gli squilibri regionali e sociali nella CEE . 
In questa situazione – secondo Moro – bisogna procedere con un coordinamento effettivo della domanda globale e delle politiche dei redditi . 
A tal fine Moro si è espresso in favore di consultazioni e concertazioni che abbiano un carattere obbligatorio e preliminare per dar vita a vincolanti e comuni comportamenti delle politiche economiche dei singoli Stati . 
Moro si è detto quindi favorevole a che il Consiglio europeo dia mandato ai ministri finanziari di formulare , sulla base di proposte della Commissione , una politica monetaria comune per i « Nove » . 
Su questo cammino , una tappa intermedia potrebbe essere costituita da un maggiore coordinamento tra i Paesi della CEE le cui monete non fanno più parte del « serpente » ( Irlanda , Gran Bretagna , Italia e Francia ) . 
Il Presidente del Consiglio ha anche sottolineato la necessità di un rafforzamento del Fondo europeo di cooperazione monetaria . 
Egli si è detto favorevole a un’ estensione delle sue funzioni fino a farlo divenire – ha precisato – l’ unico organo d’ intervento sul mercato dei cambi . 
Per Moro , inoltre , sono anche necessari un maggior controllo del mercato dell’ eurodollaro , mercato che , ha detto , continua a espandersi e a sfuggire ad ogni disciplina , e un impegno comune affinché tutte le deliberazioni in materia economica monetaria vengano discusse e prese in un unico foro decisionale in vista della realizzazione dell’ unione economica e monetaria . 
Moro si è infine soffermato sul problema della disoccupazione . 
Dopo aver ricordato che nella CEE vi sono attualmente oltre cinque milioni e mezzo di disoccupati , ha chiesto che venga fatto qualcosa di « tangibile » a livello comunitario per far fronte a questo problema , promuovendo tra l’ altro una concertazione a livello CEE con le parti sociali . 
Egli ha proposto di far figurare nel bilancio della Comunità uno stanziamento per la lotta contro la disoccupazione . 
Discorso del Presidente del Consiglio on. Moro ( 2 aprile ) 
« L’ opinione pubblica dei nostri Paesi segue con una fiducia che non vogliamo e non possiamo deludere » ogni processo verso la realizzazione dell’ unione europea . 
Lo ha detto il Presidente del Consiglio nel suo intervento durante la discussione del « rapporto Tindemans » . 
Moro ha avuto parole di apprezzamento per il lavoro svolto dal primo ministro belga al quale i capi di stato e di governo dei « Nove » avevano affidato l’ incarico alla riunione di Parigi del dicembre 1974 . 
La realizzazione dell’ unione europea – ha aggiunto – è una grande occasione offerta ai nostri popoli , una occasione da cogliere ponendo in comune le nostre energie , i problemi che incombono oggi sull’ Europa e che non possiamo concepire di affrontare e risolvere isolatamente . 
Moro ha poi sottolineato la necessità di « mantenere lo slancio » impresso dall’ impegno di pervenire , prima dal 1980 , all’ unione europea , necessità che trova la sua conferma nella decisione presa dal Consiglio europeo di Roma del dicembre 1975 sulla elezione del Parlamento europeo a suffragio universale diretto che , « coinvolgendo allo stesso tempo i governi ed i popoli europei , rappresenta una trasformazione istituzionale fondamentale nel senso di una costruzione unitaria » . 
Il Presidente Moro ha poi sottolineato che anche il modo di affrontare i problemi economici di fronte ai quali si trova attualmente la CEE rientra in un quadro di volontà politica e deve collocarsi nella prospettiva dell’ unità europea . 
Egli ha rilevato che il rapporto Tindemans è denso di proposte concrete e non sarebbe quindi possibile prendere oggi tutte le decisioni concrete che esso richiede : 
di conseguenza – ha detto – dobbiamo , da un lato , « confermare i nostri impegni ed obiettivi e , dall’ altro , prendere posizione su alcuni argomenti di fondo » . 
Sul primo aspetto , il Presidente del Consiglio ha ricordato la conferma già contenuta nella posizione del governo italiano ; 
per quanto riguarda gli orientamenti di fondo egli ha affermato che assume particolare importanza « sia l’ odierno scambio di vedute , sia l’ ulteriore esame dell’ argomento » . 
L’ Italia – ha proseguito Moro – « accetta la fase dell’ unione europea come tappa intermedia del processo di unificazione , nell’ intesa che essa sia considerata come la premessa della vera e propria unificazione politica ed economica dell’ Europa » . 
Nel ricordare poi il concetto espresso dal rapporto secondo cui « lo sviluppo delle relazioni esterne dell’ unione non può essere disgiunto dal parallelo sviluppo delle politiche comuni sul piano interno » , Moro ha ribadito la necessità di approfondire i temi della armonizzazione delle politiche economiche e delle politiche strutturali dei « Nove » . 
« L’ Unione infatti – ha precisato – non può essere concepita come coesistenza di strutture e di politiche economiche parallele e disparate , ma deve essere vista come un insieme ispirato a principi di coerenza e di equilibrio , trascurando i quali non potrebbe né affrontare le incognite del futuro , né dare i frutti che ci attendiamo da essa » . 
A proposito dell’ armonizzazione delle politiche economiche e strutturali dei Paesi della CEE , il presidente Moro ha voluto riferirsi in particolare alla politica regionale e a quella sociale . 
« Non intendiamo con ciò – ha detto – porre il principio di un puro e semplice trasferimento di risorse da regioni e gruppi più prosperi ad altri meno avanzati . 
Voglio dire invece che con l’ Unione questi ultimi debbono avere la possibilità storica di far parte di un grande movimento di progresso e di partecipazione , e che si tratta di eliminare focolai di debolezze strutturali e di crisi che non mancherebbero altrimenti di pesare sull’ avvenire anche di regioni e famiglie sociali più prospere » . 
Moro ha quindi fatto cenno alla possibilità ventilata dal rapporto di progredire verso l’ Unione « con tempi differenziati » , cioè divisi tra Paesi con un tasso di sviluppo molto elevato e Paesi che procedono più lentamente . 
« Una tale impostazione – ha affermato – sarebbe inaccettabile . 
Per evidenti ragioni di ordine politico e istituzionale non si può infatti immaginare che vi siano nella Comunità diverse categorie di Paesi membri » . 
Moro ha tuttavia dichiarato di prendere atto di quanto ripetutamente affermato personalmente dal Primo Ministro Tindemans , e cioè di non aver mai pensato alla creazione di un’ Europa « a due velocità » . 
Moro ha infine indicato l’ « opportunità di procedere verso l’ Unione operando non sconvolgimenti radicali , ma adattamenti progressivi e costruttivi » , ispirati a principi di eguaglianza e di democrazia . 
Il Presidente del Consiglio al termine della riunione ha avuto anche una breve conversazione con i giornalisti italiani . 
Egli ha detto che vi sono ragioni politiche alla base della decisione italiana di assumere una posizione di riserva nei confronti della proposta francese per le elezioni dirette del Parlamento europeo . 
È necessaria un’ ulteriore riflessione su questo argomento – ha aggiunto – anche in quanto le proposte di Parigi non danno certamente alle elezioni il carattere di « mobilitazione popolare dell’ Europa » . 
[ In occasione dell’ incontro con Sadat ] 
Il Presidente del Consiglio ha introdotto i colloqui con un « caloroso indirizzo di saluto » al Presidente Sadat , definito « autentico capo di un popolo » . 
Moro ha messo in risalto le iniziative del Presidente egiziano che hanno « spianato la strada verso un assetto pacifico in Medio Oriente » . 
Ma per quanto si sia rivelata saggia la « politica dei piccoli passi » seguita da Sadat , essa , ha precisato Moro , non può sostituire un regolamento globale . 
È perciò necessario che ci si avvii verso una soluzione complessiva dei problemi mediorientali da ricercarsi nella conferenza di pace di Ginevra , che deve essere « ben preparata » ed alla quale devono partecipare tutte le parti interessate . 
Il Presidente del Consiglio ha ricordato la posizione del governo italiano rispetto alla crisi arabo-israeliana , ribadendo , come aveva già fatto il Presidente Leone , ch’ essa ha il suo fulcro nelle risoluzioni dell’ ONU e si articola in tre punti : 
1 ) sgombero da parte di Israele dei territori arabi occupati nel 1967 ; 
2 ) riconoscimento delle frontiere dei vari Stati della regione ; 
3 ) riconoscimento del diritto del popolo palestinese a costituirsi in un’ entità statale , sui territori che verranno via via messi a sua disposizione . 
[ Messaggio al sindaco di Milano Aniasi ] 
Roma , 13 . 
04 . 
1976 
Gentile Signor Sindaco , 
sono grato dell’ invito che anche quest’ anno mi ha rivolto a partecipare alla V ° edizione dell’ Incontro dei Sindaci delle grandi Città del Mondo . 
Apprendo inoltre con piacere che la manifestazione avrà carattere preparatorio della conferenza mondiale dell’ ONU sugli Insediamenti Umani-Habitat in programma per il prossimo maggio-giugno a Vancouver . 
Sul tema delle condizioni di vita delle popolazioni , specie nei grandi agglomerati urbani , le amministrazioni locali hanno certo non solo il diritto ma il dovere di dire la loro parola , frutto di una esperienza sempre significativa che le mette in condizioni di esprimere esigenze e di proporre soluzioni che siano effettivamente , come si usa dire con parole forse un po’ abusate ma che tuttavia non hanno perso la loro efficacia , a misura dell’ uomo . 
Non si tratta infatti solo di mettere a profitto le indicazioni che vengono offerte dal complesso delle scienze umane e sociali – dall’ ecologia all’ urbanistica – ma soprattutto di manifestare una volontà politica scaturente da una reale conoscenza delle condizioni di vita dell’ uomo del nostro tempo . 
Per queste ragioni le amministrazioni delle grandi città hanno pieno titolo per affiancare l’ ONU e la sua iniziativa in modo davvero costruttivo . 
Desidero infine rinnovare il mio apprezzamento per l’ attività che Milano , al di là dell’ impegno specifico di quest’ anno , ha svolto nello sviluppare ed intensificare una fitta trama di relazioni con un gran numero di municipalità , al fine di stabilire attraverso la conoscenza e la comprensione , una apprezzabile unità di intenti , al servizio della giustizia e della pace nel mondo . 
Mi è gradita l’ occasione per inviarle con il mio augurio il più cordiale saluto . 
( Aldo Moro ) 
[ Per la verifica della maggioranza ] 
Signor Presidente , onorevoli deputati , il programma con il quale questo Governo si è presentato in Parlamento è stato contestato prevalentemente per la sua eccessiva ampiezza . 
Ho già avuto modo di chiarire che io , d’ intesa con i miei colleghi , l’ avevo formulato senza certo farmi alcuna illusione circa il tempo che sarebbe stato necessario avere a disposizione , per poterlo realizzare . 
E tuttavia mi pareva opportuno elencare alcune riforme che appaiono non soltanto più urgenti , ma anche più mature nella coscienza pubblica e nell’ opinione parlamentare . 
Basti citare , tra tutte , l’ amministrazione e la scuola . 
Ebbene , quando ho dato quelle indicazioni programmatiche , avevo la speranza , in forza della sia pur limitata fiducia che ci era stata concessa , che almeno una parte di questi importanti problemi potesse essere affrontata per una giusta soluzione . 
C’ era , per quanto l’ orizzonte fosse velato da nubi , la prospettiva che la legislatura potesse durare fino alla normale scadenza e che si potesse compiere ancora un utile lavoro . 
Era in vista di questi desiderabili sviluppi che il mio partito aveva accettato il grande peso del potere da esercitare , proprio in circostanze straordinarie , in quasi assoluta solitudine . 
Ma la permanente gravità della situazione economica ed il deterioramento del quadro politico ci hanno preso alla gola e ci hanno posto dinnanzi a problemi sempre più complessi , rallentando il ritmo della normale attività legislativa . 
Desidero però confermare che il programma tracciato pochi mesi fa è , in linea di principio , tuttora valido e che esso meriterebbe , se appena le circostanze lo permettessero , di essere attuato . 
A fronte di queste cose urgenti ci sono però quelle urgentissime che l’ evolvere dei fatti economici ci pone dinanzi . 
Il cambio della lira ha perduto in questi mesi ogni rapporto con l’ obiettiva situazione dei nostri prezzi e dei nostri costi rispetto a quelli degli altri paesi e con le prospettive di fondo dell’ interscambio commerciale . 
È da presumere che , alla fine dell’ estate , si faranno sentire le conseguenze positive dell’ attuale sottovalutazione del cambio della lira . 
Molti esperti prevedono che da quella data e per tutto 1977 la bilancia dei pagamenti sarà positiva e compenserà le perdite della prima parte del 1976 . 
Ma se il cambio continua a cadere , sotto l’ influenza di aspettative che riguardano piuttosto la stabilità e le prospettive del nostro sistema politico che la situazione tecnica del mercato valutario , il raddrizzamento della bilancia dei pagamenti si sposterà nel tempo . 
Le incertezze del quadro politico , che necessariamente accompagnerebbero la fase elettorale e quella immediatamente successiva , continuerebbero infatti ad alimentare una speculazione destabilizzante e farebbero gravare soltanto sulle autorità monetarie il peso della difesa del cambio . 
Una rapida inversione di tendenza sui mercati valutari , prima ancora che si operi il raddrizzamento della bilancia delle merci e dei servizi , sarebbe un prezioso contributo allo sviluppo della nostra economia . 
Infatti , un cambio tanto sottovalutato come l’ attuale diviene un elemento autonomo di inflazione che trascina con sé i prezzi interni ed il costo della vita . 
Di qui la necessità di mettere in atto al più presto tutti gli strumenti che permettano di riportare la lira in una zona più vicina ai suoi valori di equilibrio . 
I prossimi mesi sono dunque cruciali . 
Dal modo con cui sarà gestita l’ economia dipenderà la possibilità di stabilizzare il cambio , di bloccare il processo inflazionistico , di sostenere la ripresa della domanda , che è in corso dall’ ottobre 1975 , ma che sarebbe gravemente pregiudicata ove non fosse possibile fermare l’ inflazione . 
Queste considerazioni il Governo deve responsabilmente comunicare alle forze politiche . 
Se sapremo costruire un quadro politico che permetta di governare il paese per i prossimi dodici mesi , prima della fisiologica chiusura di questa legislatura , vi sono fondate prospettive di uscire dal lungo tunnel della recessione e della instabilità . 
Dall’ ottobre dello scorso anno abbiamo superato il punto di svolta della congiuntura sfavorevole e la produzione industriale nell’ ultimo semestre si è sviluppata ad un saggio annuale del 14 per cento – + 3 , 4 l’ ultimo trimestre 1975 su quello precedente e + 3 , 6 il primo bimestre 1976 sull’ ultimo 1975 – con una conferma di questa tendenza , sulla base delle prime informazioni , per il mese di marzo . 
La stabilizzazione del cambio ed il contenimento dell’ aumento dei prezzi non può tuttavia , nelle presenti circostanze , non essere l’ obiettivo primario della nostra politica economica , poiché nessuna durevole ripresa appare a lungo sostenibile , se il nostro grado di inflazione rimane significativamente più elevato di quello a cui sono soggette le altre economie del Mercato comune con le quali siamo ormai profondamente integrati . 
Non intendiamo proporre certamente una classica manovra di stabilizzazione che comporti il ristagno dell’ economia per un lungo periodo di tempo e pregiudichi quell’ equilibrio nella crescita che è essenziale per fornire un lavoro produttivo alle nuove generazioni e per soddisfare i bisogni di una società esigente . 
In questa prospettiva si pone e si giustifica la domanda di austerità che rivolgiamo al paese . 
Non intendiamo sottovalutare il valore positivo della vivace e vasta pressione sociale per il progresso della nostra società , ma dobbiamo ricordare la stretta interdipendenza che esiste tra il rigore e la razionalità delle decisioni economiche , pubbliche e private , l’ impegno del lavoro , la volontà di intraprendere , da un lato , e la capacità di crescita del nostro sistema produttivo , dall’ altro . 
Nei prossimi anni , modesti saranno i margini per la espansione dei consumi privati e dovrà essere sorvegliata anche la dinamica di quelli pubblici per concentrare le risorse nel risanamento della bilancia dei pagamenti e nella ripresa degli investimenti . 
Il miglioramento delle condizioni di vita dei lavoratori e dei ceti economici più deboli richiederà pertanto una ben dosata redistribuzione del reddito , da attuare attraverso una severa politica tributaria , piuttosto che con la rincorsa di aumenti salariali . 
La stabilizzazione dei prezzi richiede di riportare il cambio della lira nel più breve tempo possibile a valori più realistici . 
Tuttavia i ministeri competenti esaminano , ad integrazione di questa manovra , la possibilità di un’ articolata politica annonaria , basata sulla manovra degli approvvigionamenti e su interventi per garantire il contenimento dei prezzi di alcune derrate essenziali . 
Difesa del cambio e politica monetaria sono strettamente collegate . 
Le restrizioni creditizie ed il conseguente elevato costo del danaro di questi ultimi mesi sono state le risposte necessarie ed immediate ad una situazione di emergenza . 
Il prolungarsi di queste restrizioni , tuttavia , in mancanza di un più complesso impiego di strumenti di politica economica , rischia di trascinare il nostro paese da una recessione all’ altra . 
La ripresa della produzione è oggi vivace , ma , se essa non sarà potenziata dall’ incremento anche degli investimenti , ad autunno i ritmi produttivi potrebbero di nuovo flettersi . 
Si pone perciò il problema di un graduale ritorno a condizioni meno tese dei mercati monetari e finanziari , pure tenendo presenti i limiti alla espansione del credito globale interno che abbiamo concordato con le competenti autorità internazionali . 
Una politica monetaria meno restrittiva può però essere ragionevolmente proposta ed attuata , senza il pericolo di doverla interrompere tra qualche tempo , provocando sussultorie alternanze di chiusure e di aperture del credito , soltanto se si riuscirà a realizzare una serie di condizioni . 
Esse sono : 
il miglioramento della situazione valutaria ; 
la riduzione del deficit delle amministrazioni pubbliche ; 
la possibilità di finanziare questo deficit contenendo entro limiti rigorosi il ricorso alla banca centrale ; 
la dinamica dei costi del lavoro . 
In relazione alla prima condizione il Ministero del bilancio ha esaminato diverse possibilità di limitare – attraverso interventi fiscali o anche diretti nella distribuzione – taluni consumi ad alto contenuto di importazioni ; 
sono stati predisposti dal Ministero dell’ industria provvedimenti per razionalizzare l’ impiego dei combustibili per il riscaldamento e per attuare fin d’ ora in questo settore opportune forme di razionamento . 
Non si ritiene invece possibile ed utile reintrodurre il deposito infruttifero sulle importazioni , come è stato talvolta proposto , poiché siamo convinti che il nostro paese non debba assumersi la responsabilità di alimentare tendenze protezionistiche , che non solo minaccerebbero la prosperità della economia mondiale , ma finirebbero col danneggiare la nostra economia in maniera più grave di quanto non sarebbero colpite quelle di paesi più ricchi e più specializzati in settori produttivi tecnologicamente avanzati . 
La nostra bilancia dei pagamenti sarà ancora passiva per alcuni mesi : 
dobbiamo dunque provvedere a riempire questo vuoto . 
A ciò mirano le iniziative volte ad aumentare la consistenza delle nostre riserve valutarie attraverso prestiti con autorità internazionali ed autorità monetarie di altri paesi . 
Ma dobbiamo anche accelerare quel movimento di capitale a nostro favore che nel 1974 ebbe una parte decisiva nei miglioramenti della bilancia dei pagamenti nel secondo semestre dell’ anno . 
Le banche italiane , a luglio del 1975 , finanziavano in valuta i nostri operatori per oltre 2 miliardi di dollari . 
Queste posizioni in valuta furono progressivamente chiuse , in relazione alle facilitazioni concesse in agosto per il finanziamento delle esportazioni ed in relazione al chiudersi del ventaglio tra tassi italiani e tassi stranieri . 
L’ aumento del costo del danaro all’ interno , in presenza di attese incerte sul mercato dei cambi , non è bastato finora da solo a spingere gli operatori italiani , in particolare quelli che hanno crediti in valuta derivanti da esportazioni , a ricorrere di nuovo all’ indebitamento in valuta , anziché in lire . 
Le nostre autorità valutarie pensano che si possa rafforzare con prescrizioni amministrative il gioco delle convenienze di mercato . 
Ciò potrebbe riguardare l’ obbligo degli esportatori che hanno crediti in valuta , di negoziarla entro termini prefissati , finanziandosi mediante prestiti , sempre in valuta , presso banche italiane o straniere , nell’ intento di creare un flusso aggiuntivo di offerta sui mercati dei cambi che concorra alla stabilizzazione . 
Sono anche allo studio provvedimenti a favore del risparmio degli emigrati che rovescino l’ attuale vantaggio a fare affluire le rimesse attraverso circuiti clandestini . 
I recenti provvedimenti dei paesi del MEC sulla limitazione alla introduzione di banconote italiane chiude un altro dei canali di fuga valutaria , mentre l’ azione repressiva dell’ autorità di polizia e della autorità giudiziaria comincia a produrre i primi risultati . 
La seconda condizione riguarda il risanamento della finanza pubblica , che non può non essere graduale , ma che deve essere portato avanti con risolutezza . 
Ciò comporta che non siano approvate nuove spese correnti senza la contestuale determinazione di nuove entrate tributarie , nonché l’ approvazione dei decreti-legge che prevedono inasprimenti tributari , evitando che eventuali emendamenti riducano il gettito previsto . 
Nella disordinata legislazione di spesa che caratterizza l’ attuale situazione della finanza pubblica , riteniamo vi siano margini per razionalizzare e per tagliare talune spese correnti dell’ amministrazione centrale , degli enti locali , delle gestioni previdenziali . 
Siamo impegnati in questo senso . 
Il risanamento della finanza pubblica non può essere attuato senza una progressiva riduzione delle zone di evasione fiscale . 
La lotta all’ evasione , nel nuovo sistema introdotto dalla riforma tributaria , così come del resto negli evoluti sistemi dei paesi anglosassoni , è collegata alla credibilità ed all’ efficacia della repressione penale che deve essere opportunamente accelerata . 
Occorre semplificare gli adempimenti contabili per i professionisti e per le imprese , prevedendo per la violazione anche l’ eventuale sospensione dalle attività professionali . 
Infine , l’ approvazione delle recenti norme relative agli accertamenti « per scandaglio » di contribuenti e la loro immediata applicazione da parte dell’ esecutivo è condizione essenziale per il successo della riforma tributaria nella sua prima fase di attuazione . 
La riforma tributaria , del resto , assieme alla riorganizzazione delle strutture amministrative già manifesta i suoi effetti nel gettito previsto per questo anno in aumento del 35 per cento su quello del 1975 . 
Se si riuscirà a ridurre talune sfasature tra cassa e competenza nelle entrate dello Stato , a realizzare i tagli delle spese correnti , a convertire i decreti fiscali del Governo , il deficit complessivo di parte corrente nelle pubbliche amministrazioni si ridurrà quest’ anno a livelli prossimi , tenuto conto della svalutazione monetaria , a quelli del 1972 e del 1973 . 
Si attuerebbe così un importante passo sulla via del risanamento della finanza pubblica . 
La riduzione del ricorso del Tesoro al finanziamento della banca centrale , a parte la riduzione del deficit di bilancio , presuppone la possibilità di collocare direttamente presso il pubblico dei risparmiatori , oltre che presso le banche , le nuove emissioni di titoli dello Stato . 
Ciò esige , da un lato , che siano create le condizioni di stabilità e di fiducia , dall’ altro che sia favorito l’ assorbimento contenendo la sfrenata scalata dei saggi offerti dalle banche ai loro depositanti , contenimento che può essere attuato sia con interventi amministrativi , sia attraverso l’ azione fiscale . 
L’ ultima condizione riguarda la dinamica dei costi del lavoro . 
Il Governo ritiene che la conclusione dei contratti di talune grandi categorie sia avvenuta sostanzialmente nel rispetto di quei limiti di compatibilità che la svalutazione della lira ha reso meno stretti . 
Su queste linee auspica che si chiudano rapidamente anche i contratti delle altre categorie industriali e del pubblico impiego . 
Non è stato finora realizzato tra le parti sociali , per gli stipendi più elevati , il rinvio nell’ applicazione dei contratti , che era stato a suo tempo suggerito dal Governo . 
Al riguardo saranno tra l’ altro oggetto della più attenta valutazione le conclusioni della Commissione parlamentare sulla « giungla salariale » . 
È poi indispensabile che si affrontino con decisione i problemi relativi alla produttività del lavoro . 
Deve pertanto essere incoraggiata la disponibilità dichiarata da parte della Federazione sindacale a ritrovare , attraverso la contrattazione collettiva , soluzioni adeguate ai problemi della utilizzazione degli impianti , dell’ assenteismo , dei turni , delle festività , delle ferie , della economicità delle gestioni sociali . 
L’ obiettivo deve essere in ogni caso di realizzare condizioni paragonabili a quelle esistenti negli altri paesi industriali . 
Il Governo dunque , in relazione alle condizioni che permettono una politica monetaria meno restrittiva , avanza una serie di proposte , consapevole tuttavia che la loro completa realizzazione è legata ai comportamenti delle forze sociali ed alla solidarietà in Parlamento . 
Riteniamo che , realizzati taluni dei provvedimenti in materia valutaria , fiscale , di finanziamento del fabbisogno pubblico , sia possibile superare l’ attuale fase di stretta monetaria e promuovere una graduale e controllata espansione del credito , l’ inversione delle attuali tendenze del costo del denaro e l’ afflusso selettivo di un maggior volume di finanziamenti all’ attività produttiva . 
In particolare riteniamo di dover subito intervenire per favorire l’ allargamento dei mezzi di finanziamento al sistema dei crediti speciali per l’ industria , l’ agricoltura , l’ edilizia e le esportazioni ; 
sistema che condiziona l’ azione di guida delle attività produttive , condotta dai pubblici poteri , mediante la concessione di agevolazioni sui tassi . 
La ripresa della nostra economia , sebbene partita con vigore , può perdere ritmo , se lasciata agli automatismi del mercato , nel corso dell’ anno . 
Essa appare in ogni caso insufficiente per rovesciare le attuali tendenze del mercato del lavoro e per creare nuove occasioni di occupazioni . 
Il Governo ritiene pertanto che si debba sostenere nei prossimi diciotto mesi la ripresa ed accelerare assunzioni di lavoratori attraverso una serie di provvedimenti . 
Essi riguardano : 
la rapida messa in attuazione delle leggi sul Mezzogiorno e l’ approvazione di quella sulla ristrutturazione industriale ; 
l’ esame in Parlamento e attraverso puntuali riscontri con le regioni , dello stato di attuazione dei provvedimenti congiunturali approvati lo scorso anno e l’ eventuale destinazione a nuove opere degli stanziamenti che si mostrassero di avvio troppo lento ; 
la presentazione delle leggi sull’ impiego dei giovani attraverso contratti di formazione nei settori produttivi ed in quelli dei pubblici servizi ; 
la concessione di un incentivo straordinario per le imprese che nei prossimi sei mesi aumentino il livello della mano d’ opera occupata ; 
la realizzazione , ad integrazione dei piani dell’ edilizia pubblica , di un programma di costruzioni gestito dalle forze sociali – secondo un suggerimento emerso nei recenti incontri sindacali – per il quale il Governo intende fornire opportuni incentivi e canali di finanziamento . 
Il Governo ritiene che questo programma sia adeguato ad una situazione di emergenza , carica di pericoli , ma anche di possibili sviluppi positivi , pure se permangono molte delle difficoltà di fondo della nostra convivenza nazionale , che condizionano tanto pesantemente le vicende dell’ economia . 
Ma esso è consapevole dei limiti temporali in cui si iscrive la sua azione e , più in generale , di quelli strutturali che , in ogni società pluralistica , impongono a chi governa di rispettare i movimenti dell’ opinione pubblica e gli orientamenti delle grandi forze sociali . 
La situazione dell’ ordine pubblico desta serie preoccupazioni e richiede generale impegno . 
Il momento è caratterizzato infatti da forme di violenza particolarmente gravi . 
Sono attaccati , con criminosi gesti di teppismo , assolutamente ingiustificabili , i partiti politici , le organizzazioni sindacali e imprenditoriali , le strutture produttive , le scuole , le caserme delle forze dell’ ordine . 
Non sono risparmiate neppure le manifestazioni religiose . 
E gli attentati , specie quelli che si susseguono da alcune settimane nelle fabbriche , hanno un immediato riflesso negativo su una situazione economica debole e che richiede , da parte di tutte le forze produttive , fiducia , serenità e sicurezza nei luoghi di lavoro . 
L’ allarme , poi , è reso più acuto e più severa e urgente si presenta l’ azione preventiva e repressiva , se si considerano i mezzi e le modalità che vengono usati da quanti turbano così pericolosamente l’ ordine pubblico . 
Oltre all’ uso delle cosiddette « armi improprie » , fatte per offendere e ferire , è sempre più diffuso il ricorso ad ordigni esplosivi di efficacia pari alle armi da guerra . 
E spesso vengono usate , contro i cittadini e contro le forze dell’ ordine , le armi da fuoco . 
Quanto alle modalità , non può sfuggire che gli attentati , le azioni di commandos , le spedizioni notturne seguono in molti casi vere e proprie strategie di guerriglia urbana . 
Gli episodi di violenza e comunque di intolleranza non hanno nulla a che vedere con l’ esercizio , finora così responsabile , delle libertà sindacali e neppure con l’ esercizio di altri diritti costituzionali . 
E quindi non sono possibili né coperture politiche , né indulgenze . 
Il Governo ha garantito e garantirà , specie in occasione di consultazioni popolari , il diritto che tutti i cittadini e tutti i gruppi politici , sociali e culturali hanno di esprimere liberamente il loro pensiero . 
Le forze democratiche debbono essere consapevoli , così come lo è il Governo , che ci troviamo di fronte a un disegno di eversione della nostra vita democratica e della nostra convivenza civile , ancora più insidioso per il difficile momento che il paese attraversa . 
Il Governo non può mostrare imprudente pazienza e adotterà tutti i provvedimenti necessari per conoscere , prevenire e reprimere attentati , crimini e violenze , che hanno talvolta una netta impronta neofascista e che hanno comunque e sempre , qualunque sia la mascheratura politica , un inequivocabile marchio antidemocratico . 
Nella lotta contro il folle disegno eversivo e contro le nuove forme di violenza occorre la piena e pronta collaborazione di tutti gli organi dello Stato . 
Abbiamo più volte auspicato e ottenuto tale indispensabile collaborazione e ora , in circostanze più difficili , la ricerchiamo e la sollecitiamo con maggior vigore . 
Da parte sua , il Governo non mancherà di risolvere i complessi problemi di organizzazione e di addestramento , di informazione e di operatività , che si pongono ogni giorno , sul piano generale e particolare , per un migliore intervento delle forze dell’ ordine . 
Tali problemi saranno affrontati e risolti nel pieno rispetto della legalità democratica e costituzionale , ma senza titubanze e incertezze , che alla fine possono rivelarsi non meno pericolose della ondata di violenze . 
Il Governo ha il dovere di tutelare la pace , la libertà e la civile convivenza contro la violenza , l’ eversione e il disordine . 
Ma in uno Stato democratico , esso deve poter contare sulla comprensione , sul concorso e sull’ iniziativa dei cittadini , degli organi d’ informazione , delle grandi organizzazioni politiche e sindacali , degli enti locali . 
Non dobbiamo dimenticare e neppure sottovalutare una diffusa e pericolosa criminalità comune , che le forze dell’ ordine fronteggiano con coraggio , perseveranza e pesanti sacrifici . 
Ad esse va l’ apprezzamento del Governo e la sincera riconoscenza della nazione . 
Per quanto riguarda il delicato tema dell’ aborto , il Governo mantiene una posizione di neutralità per le considerazioni svolte nel precedente dibattito in Parlamento . 
Esso auspica che una soluzione possa essere trovata e che , nel rispetto reciproco di tutte le parti , siano il più possibile evitate ragioni di tensione e di scontro . 
Non ripeto neppure , perché non sono intervenuti fatti nuovi e rilevanti , le linee di politica estera prospettate all’ atto della presentazione di questo Governo in Parlamento . 
L’ opinione pubblica ha commentato con forti riserve la riunione del Consiglio europeo del Lussemburgo . 
Non si può negare che essa sia stata su taluni punti , di non irrilevante importanza , interlocutoria , ed abbia registrato la difficoltà di far muovere in modo veramente unitario la Comunità di fronte alla sfavorevole congiuntura che colpisce , sia pure in modo diverso , i paesi europei . 
Il giudizio completamente negativo è però almeno esagerato . 
In ogni caso il processo storico di unificazione nel nostro continente non si può misurare con il ritmo di questa o quella riunione , che costituisce pur sempre un episodio in una vasta trama di avvenimenti . 
E del resto gli incontri in sede di Consiglio europeo sono ormai un fatto normale e non spettacolare . 
È certo che l’ obiettivo dell’ unità è largamente condiviso nel Parlamento e nel paese e che una vastissima opinione pubblica in Europa ne sostiene l’ attuazione . 
Se si va appunto al di là degli episodi , troppe volte deludenti , è evidente una linea di sviluppo che non può essere contestata , il superamento di difficoltà che erano apparse insormontabili , progressi reali , anche se non decisivi , sulla via della concertazione politica e della cooperazione economica . 
La strada è dunque aperta verso l’ avvenire che noi auspichiamo . 
Questo resta un punto essenziale della nostra politica estera . 
Desidero altresì confermare il nostro attaccamento all’ alleanza atlantica , che abbiamo concepito e concepiamo come strumento di sicurezza e di pace . 
La politica di distensione , che abbiamo da anni praticato di concerto con i nostri alleati , è coerente con queste finalità e mantiene intatta , in questo momento internazionale non privo di ombre , la sua validità . 
Questi propositi esprime il Governo dinanzi alla grave situazione del paese . 
Essi tengono conto del dibattito intervenuto in questo periodo convulso nell’ ambito delle forze politiche e di quelle sociali . 
Sono formulati perciò senza esclusivismo , con spirito costruttivo . 
Non si tratta infatti di far prevalere , in un’ ora così grave , un punto di vista particolare , ma di confrontare le diverse posizioni nella difficile ricerca di una via di salvezza per l’ economia e lo sviluppo sociale del paese . 
È un lavoro , questo , al quale si è accinto volenterosamente il segretario della democrazia cristiana , onorevole Zaccagnini , registrando , nel corso dei suoi colloqui , consensi e riserve , anche tra loro contrastanti . 
Concludere , in queste condizioni , non appariva agevole . 
Ma non per questo , restando naturalmente fermo lo spirito della proposta della democrazia cristiana , si è voluto sbarrare la strada ad una ragionevole intesa . 
È fuor di luogo perciò parlare di una contrapposizione frontale che si sarebbe voluto realizzare con il dibattito in Parlamento : 
nel Parlamento invece , almeno per quanto ci riguarda , il discorso continua . 
Quando questo Governo è sorto , faticosamente e tra perplessità che io non ho dimenticato , per il suo carattere monocolore , per l’ esiguo margine di maggioranza , per l’ atteggiamento d’ importanti forze politiche , le quali , invece che accordare un sostegno positivo , hanno assicurato la loro neutralità , è stato nettamente chiarito che la democrazia cristiana assumeva il pesante ed ingrato compito con autentico spirito di servizio e nell’ intento di salvare la legislatura . 
E salvare la legislatura appariva un obiettivo degno di essere perseguito anche a costo di sacrifici , per ragioni di principio e per considerazioni inerenti al momento estremamente difficile che l’ Italia vive . 
Che la legislatura abbia tutto intero il suo corso , risponde alle esigenze di stabilità del paese e di appropriato svolgimento del lavoro legislativo . 
Vi sono interventi periodici del corpo elettorale che esprimono , in modo certo interessante , il graduale evolvere dell’ opinione pubblica . 
È giusto tenerne conto ; 
di questa attenzione infatti si alimenta , nel suo continuo mutare , la vita democratica . 
La presente legislatura ha registrato , in questo senso , manifestazioni significative , annunci di novità tra interrogativi e speranze . 
Un referendum rivelatore del modo di essere della nostra società o la vasta mobilitazione popolare per le elezioni regionali animano a giusto titolo il dibattito politico . 
Ma le elezioni legislative hanno le loro scadenze e sarebbe fuorviante metterle troppo facilmente in forse , equiparando punti certo cruciali nell’ evoluzione dell’ opinione pubblica con autentiche e puntuali decisioni politiche . 
Tra non molto , per nostra fortuna , s’ inserirà , tra le molte che si svolgono nel contesto di una normale legislatura , anche una importante consultazione europea . 
È conveniente lasciare a ciascuna di queste manifestazioni di volontà del corpo elettorale il suo proprio oggetto e significato . 
Ne guadagnerà in correttezza il gioco politico e sarà meglio garantito il valore positivo della stabilità , anche se quest’ ultima non può significare indifferenza di fronte al paese che cambia . 
Ma al di là di questa generale esigenza di normalità costituzionale , che può cedere ragionevolmente solo di fronte ad insuperabili divergenze ed al rischio che i partiti perdano , nel rispetto delle scadenze , la propria anima , ci ha mosso nelle agitate giornate del gennaio scorso e ci muove ancor oggi la vivissima preoccupazione per le sorti del paese che vive una crisi di eccezionale gravità , sul terreno dell’ economia , dell’ ordine pubblico e delle istituzioni . 
Malgrado l’ evidente disagio costituito dalla dissociazione dei partiti , dall’ esaurirsi traumatico di collaborazioni intensamente perseguite e lungamente feconde , abbiamo rifiutato la prospettiva delle elezioni proprio per offrire alla crisi economica ed ai movimenti sociali , in luogo delle tensioni e delle incertezze di una difficile fase elettorale , la guida di un Governo anche se in qualche misura indebolito dall’ insufficiente coinvolgimento delle forze politiche . 
Da allora ad oggi il nostro giudizio non è mutato come non è mutata , purtroppo , neppure la grave situazione nella quale il paese si trova . 
Ad essa non va offerto il rimedio delle elezioni , ma piuttosto della continuità politica . 
Non siamo venuti dunque in Parlamento , per scontrarci , ma per confrontare i nostri punti di vista e fare appello al senso di responsabilità dei partiti . 
Andremmo serenamente alle elezioni , solo se vi fossimo costretti dal rifiuto altrui o dalla grave alterazione del quadro politico . 
Il Governo non ha approntato meschini espedienti tattici , per riversare su qualcuno , in una sorta di grande spettacolo la responsabilità di una fine innaturale della legislatura . 
Se possiamo farlo con onore , se possiamo farlo senza mancare a nostri essenziali impegni di fronte al paese , noi preferiamo di gran lunga continuare nel nostro lavoro e provvedere per il meglio alle necessità nazionali . 
A tal fine occorre certo la nostra buona volontà , ma anche la buona volontà degli altri . 
Non subiamo la folle tentazione dell’ esclusivismo ; 
non abbiamo il gusto della solitudine ; 
non presumiamo troppo delle nostre forze , in questo momento soprattutto , in presenza dell’ inquieto e veloce evolvere della nostra società con i grandi problemi che pone e i valori positivi che involge . 
Vorrei riconfermare in questo momento la nostra antica volontà di collaborazione democratica . 
Il Governo monocolore è dura necessità alla quale ci siamo piegati , non la nostra scelta . 
Abbiamo chiesto insistentemente ai partiti nostri tradizionali alleati di condividere con noi , dall’ interno e non dall’ esterno , la difficile gestione del potere . 
Dall’ interno , perché solo così si compiono agevolmente quei confronti e scambi di esperienze che rendono salda la maggioranza e danno una guida autorevole al paese . 
L’ abbiamo chiesto , sapendo che ciò sarebbe stato possibile , solo se ci fossimo disposti , come ci siamo disposti , a garantire agli altri quella dignità ed influenza senza le quali una collaborazione diventa diseguale , mortificante e in definitiva impossibile . 
Ma abbiamo anche compreso e rispettato le ragioni , tutte dovute alla obiettiva incertezza ed alla evoluzione in corso della politica italiana , per le quali altri partiti si sono attestati su posizioni di pur apprezzabile appoggio esterno o di costruttiva neutralità politica . 
In momenti di emergenza anche questo è importante . 
Siamo perciò profondamente grati per quello che , per senso di responsabilità , i partiti socialista democratico , socialista , repubblicano , liberale ci hanno dato nella forma , sia pure limitata , che è apparsa in concreto possibile . 
Al di là della polemica , che in questi anni tormentati si è andata sviluppando ed ha in qualche misura contribuito a deteriorare il quadro politico ed a rendere affannosa la gestione del potere , desidero riconfermare tutta l’ importanza , il significato veramente centrale che noi attribuiamo al partito socialista . 
In questo quadro anche il tenue legame costituito dall’ astensione ci pare cosa di grande rilievo che impedisce sia reciso il filo della collaborazione che abbiamo iniziato con il partito socialista nel 1962 , anzi già nel 1960 , e nella quale abbiamo creduto come in una svolta storica della politica italiana ed in un essenziale e non procrastinabile allargamento della base popolare del potere . 
Vorrei fare riferimento a questo passato , a questi nobili propositi , che hanno animato per più di un decennio , pur tra contrasti e delusioni , la politica italiana , imprimendo un innegabile impulso alla vita democratica in Italia , come un richiamo a valori positivi che la cronaca degli avvenimenti può oscurare , ma una più serena valutazione storica non potrà non mettere in luce . 
Questo è un passato che conta , anche se sarebbe non appropriato evocarlo altrimenti che come significativo ricordo , che deve pur cedere il passo ora alla pressante attualità politica . 
Qual è la prospettiva dunque che sta dinanzi a noi ? 
Abbiamo accettato di governare in questo momento carico di ansie e di problemi tra innegabili angustie ; 
ma almeno questo indiretto appoggio , questo limitato , ma significativo avallo ci sono necessari per andare avanti . 
Possiamo accettare di governare fin quasi al limite dell’ impossibilità , ma certo non al di là della possibilità . 
L’ alternativa , proposta dai socialisti , tra Governo di emergenza e dissoluzione anticipata della legislatura , è espressione di un giudizio politico , di un richiamo al meglio che si assume la situazione potrebbe consentire o è invece invito ad una scelta categorica , che non lascia alcuna residua possibilità di discussione e di equa soluzione concordata ? 
Abbiamo grande rispetto delle intuizioni del partito socialista e pensiamo che esse meritino la più attenta riflessione . 
Ma la democrazia cristiana ha valutato la situazione ed ha ritenuto che la proposta ponga problemi di ben difficile soluzione . 
Esiste a questo punto , ed il dibattito che abbiamo promosso dovrebbe rivelarlo , una alternativa accettabile per tutti ? 
Un’ intesa in ordine ai grandi bisogni del paese , alle urgenze cui provvedere , ai pericoli da stornare , quale è stata adombrata dapprima dalla meritoria iniziativa dell’ onorevole La Malfa e poi ripresa con profonda sincerità dall’ onorevole Zaccagnini , iniziativa responsabile dell’ intera democrazia cristiana , può offrire interessanti prospettive e portare ad equilibrate e non traumatiche decisioni . 
Questa strada , pur irta di difficoltà , non è stata interamente percorsa e non è detto che un responsabile dibattito parlamentare sia destinato a sbarrarla , piuttosto che a renderla praticabile senza quelle compromissioni che la democrazia cristiana non potrebbe sopportare . 
Possiamo dire che ciò comporta solo responsabilità degli altri ? 
Certamente no. Procedere sull’ impervio cammino di una seria intesa programmatica , che coinvolga le forze dell’ arco costituzionale , è responsabilità nostra non meno che di altri . 
Ma è responsabilità di altri non meno che nostra . 
Nel quadro di una iniziativa parlamentare , non appesantita da corrosive polemiche , non indirizzata maliziosamente ad indicare un responsabile dei mali del paese e del male delle elezioni nel mezzo di questa critica situazione , il discorso sulle cose veramente essenziali da fare o sul come farle può essere efficacemente continuato . 
Occorre certo il senso di una comune responsabilità verso le istituzioni . 
Occorre provvedere all’ emergenza senza alterare il quadro politico nel quale non siano mutati perciò i ruoli rispettivi della maggioranza e della opposizione . 
Le nostre opinioni sul gioco dei partiti nella vita democratica sono ben note . 
Presentando questo Governo , senza in nulla minimizzare la sua debolezza politica ( una debolezza che ci appariva pur meglio del vuoto ) non abbiamo nascosto , nel modo più pacato , che esso ritraeva la sua fisionomia dagli ideali della democrazia cristiana , che esso era pur sempre fondato sulla consapevolezza della netta e sovente polemica diversità tra democrazia cristiana e partito comunista . 
Non vogliamo disconoscere le evoluzioni intervenute e la sincerità delle intenzioni di coloro che si sforzano di adeguare intuizioni e programmi di quel partito alla complessa ed esigente realtà della vita sociale e politica del paese . 
Ma quello che agita in modo tormentato e ancora confuso un grande partito popolare nella ricerca di una nuova strada , nella delineazione di una nuova fisionomia più aderente alla realtà delle cose , non può farci velo , non può indurre a cancellare quelle diversità d’ intuizioni umane , di concezioni sociali , di modelli economici , di strutture istituzionali che il paese percepisce e che alimenta la dialettica politica di questi trent’ anni di vita democratica in Italia . 
La coesistenza delle diverse esperienze del comunismo internazionale non può non farci riflettere . 
L’ influenza che le correnti dogmatiche possono esercitare sui partiti comunisti dell’ occidente non può non essere motivo di allarme . 
Così come sappiamo che i rischi di distorsione nelle nostre relazioni internazionali , le prospettive d’ isolamento del paese sono là ad ammonirci a tener fede alle grandi scelte di questa fase storica , le quali , più che essere messe in crisi esse stesse , sembrano porre in crisi chi da esse pretendesse di allontanarsi . 
Sia ben chiaro che da sempre , ma oggi più che mai , la forte dialettica tra democrazia cristiana e partito comunista , che è poi quella stessa che investe i partiti democratici , ivi compreso il partito socialista , si svolge in termini di rigoroso confronto democratico al di fuori di impulsi emotivi ed irrazionali , incomprensibili alle nuove generazioni . 
Non intendiamo ammainare la nostra bandiera , che reca il segno della libertà , come altri del resto non pensano ad ammainare la loro . 
Noi restiamo fermi nel nostro autentico pluralismo contro i rischi incombenti di un collettivismo burocratizzante e le insidie sempre presenti contro il socialismo dal volto umano . 
Al paese proponiamo un’ alternativa democratica e popolare che non può essere e non sarà un’ alternativa conservatrice . 
Ma nel quadro di questo civile confronto c’ è lo spazio per un contributo responsabile e costruttivo del partito comunista , che l’ estrema emergenza nella quale ci troviamo può configurare concordato , senza mutamento dei rispettivi ruoli , per ragione di efficienza e di organicità . 
Del resto questo è un problema che si pone , non senza riflessi per noi , a tutti i partiti che si riconoscono nel segno della democrazia e dell’ antifascismo . 
Se questo impegno dovesse risultare impossibile , se il partito socialista non ritenesse di potere offrire il suo concorso neppure in questa forma che espone la democrazia cristiana , com’ è del resto suo dovere di grande partito nazionale , a rilevanti responsabilità , allora le elezioni sarebbero non la nostra scelta , ma un rigoroso e difficile dovere . 
Se occorresse , le affronteremmo con estremo vigore nel solco della tradizione ed insieme nella coraggiosa apertura ai tempi nuovi . 
Ma se il dibattito sarà serio e pacato , se esso non sarà un preludio elettorale , ma un esame di coscienza che investa tutti noi , il Parlamento potrebbe essere , com’ è nella sua natura , il luogo dove la coscienza del paese si rivela e si impone . 
L’ Italia è profondamente smarrita , ma non ha rinunziato ad essere se stessa . 
La libertà ha forti radici . 
Il senso civico può ancora prevalere sulle spinte corporative e le ragioni disgreganti . 
La democrazia può vincere la sua battaglia . 
Se il Governo ne avrà la possibilità , se non sarà contestata l’ investitura per il difficile compito che ad esso fu conferito pochi mesi addietro , noi faremo ancora una volta il nostro dovere . 
[ La replica alla Camera sulla verifica della maggioranza ] 
Signor Presidente , onorevoli deputati , il dibattito che si è svolto sulla base delle mie comunicazioni non è stato quale io lo avevo auspicato : 
non ha condotto purtroppo a conclusioni costruttive . 
Il mio appello per una concordata azione di Governo per la salvezza della legislatura non è stato accolto . 
Da tante parti e così insistentemente si è chiesto che convergenze e divergenze tra i partiti , quelle che condizionano la vita dei Governi , potessero esprimersi in Parlamento , depositario della sovranità nazionale , luogo nel quale legittimamente si decide sulle cose essenziali che riguardano la collettività nazionale . 
Ho prescelto perciò questa sede , senza troppe illusioni e tuttavia con grande sincerità di propositi ; 
il fatto che il risultato sia negativo non mi induce a ritenere la mia iniziativa priva di significato politico . 
E , poi , il dibattito ha avuto una sua dignità in tutto conforme alle tradizioni ed alla funzione del Parlamento . 
Desidero perciò ringraziare gli oratori che sono intervenuti , i quali hanno dato , da qualsiasi parte , un contributo di rilievo ad un attento esame della situazione politica , destinato a continuare intensamente nel prossimo avvenire . 
Ho ascoltato tutti con grande rispetto come con rispetto essi hanno parlato ; 
ma in questo momento , al di là dei dissensi che si sono andati talvolta accumulando , desidero cogliere questa occasione per esprimere la mia gratitudine ai partiti che , in un modo o nell’ altro , hanno consentito a questo Governo di costituirsi e di operare per quanto è stato possibile , per il tempo pur breve del quale è stato possibile profittare . 
Ricordo in particolare quelle che furono talvolta lunghe , feconde e fiduciose collaborazioni ; 
e vorrei esprimere la speranza che , al di là del confronto anche duro che probabilmente ci attende , esse possano riprendere , in condizioni propizie , su una base appropriata e solida , per il bene del paese . 
Una risposta in particolare vorrei dare all’ onorevole Riz , il cui partito mi ha fatto oggetto costantemente di una attenzione e di una fiducia delle quali io sono stato e sono profondamente riconoscente . 
Comprendo appieno e condivido la sua amarezza per prospettive che sembrano mettere in forse la tempestiva attuazione di quello statuto di autonomia per le popolazioni della regione Trentino - Alto Adige che il Parlamento ha , in linea di principio , definito . 
Conosco l’ urgenza dei tempi come conosco le ragioni – note del resto all’ onorevole Riz – che , per la complessità dei problemi da risolvere con saggio equilibrio , hanno determinato ritardi . 
Desidererei vivamente completare l’ opera alla quale ho atteso da tanti anni ; 
posso assicurare l’ onorevole Riz che , in ogni caso , continuerà il lavoro dell’ apposita commissione , e che ogni opportunità sarà colta , per giungere , se appena sia possibile , a conclusioni positive ed utili . 
In relazione alle osservazioni in proposito fatte dall’ onorevole Malagodi , ritengo di potere affermare che il Presidente della Repubblica assumerà le sue decisioni , così come sempre , nella più assoluta aderenza alla Costituzione , in rispondenza alla situazione parlamentare e nell’ interesse del paese . 
Escludo , nel modo più assoluto , che i riflessi della campagna scandalistica , condotta senza alcun fondamento , in relazione alla quale esprimo non solo il vivo rammarico del Governo , ma anche la rinnovata attestazione di stima della dignità morale e dalla probità del Capo dello Stato , possano comunque turbare la serenità delle sue decisioni . 
Naturalmente non sono mancate le critiche al Governo su quello che esso ha fatto e su quello che non ha fatto . 
Al punto in cui sono le cose ritengo inutile una replica puntuale . 
Mi limiterò a constatare che un Governo può essere efficace solo nella misura nella quale esso non viene continuamente contestato , e riceve il necessario appoggio . 
In un tipo di maggioranza come quello che ha consentito la nascita del Gabinetto , l’ adozione di soluzioni armonizzate diventa estremamente difficile ; 
solo insieme possono essere vagliati i pro e i contro e prese le decisioni opportune con comune responsabilità . 
Lasciamo dunque da parte lo stato generale del paese , che non può essere raddrizzato con uno strumento così debole ; 
lasciamo da parte le decisioni dei partiti , espressione dell’ autonomia delle forze politiche e comunque sovente deformate nel giudizio di altri nel loro limpido ed autentico significato . 
Si è parlato di scontri tra ministri , inconcepibili – si è detto – in un Governo monocolore : 
ma in realtà si è trattato di punti di vista diversi , come è naturale , in ordine a temi importanti e difficili che ci stavano dinanzi ; 
discuterne era atto di responsabilità , anche se la pubblicità nella fase di dibattito interno appariva – lo riconosco – non appropriata , ma quasi fatale in un’ epoca come la nostra . 
La nomina del professor Petrilli , uomo di riconosciuta competenza e probità personale , al vertice dell’ IRI non ha voluto essere una sfida alle forze politiche e al Parlamento , nel quale il Governo si è sempre detto disposto a svolgere un dibattito a questo proposito . 
Ma vi sono delle urgenze nelle cose e le indeclinabili responsabilità del Governo , il quale non avrebbe potuto lasciare più a lungo un vuoto di potere in una organizzazione economica della vastità e della incidenza che sono proprie dell’ IRI . 
Si è lamentato da varie parti che io non mi sia trattenuto in particolare sul tema della moralizzazione della vita pubblica . 
Di ciò mi ero però preoccupato distesamente sia nella presentazione del Governo sia in sede di replica . 
A quelle dichiarazioni mi riporto in questo momento , rilevando che su taluni sviluppi il Governo è ovviamente incompetente a prendere posizione . 
Le valutazioni sui pericoli e sulle opportunità dell’ attuale momento economico , che costituiscono presupposto della linea di politica economica prospettata al Parlamento , sono state considerate come l’ espressione di un ottimismo artificioso . 
Per parte mia , davanti alle responsabilità tanto gravi che oggi pesano su tutti noi , ho cercato semplicemente di utilizzare l’ apporto dell’ analisi tecnica , attento a non cadere nelle trappole del pessimismo o dell’ ottimismo . 
Spetta a chi ha la responsabilità prevedere i mutamenti di linea della congiuntura ed inserirsi in essa . 
Non ci si può abbandonare all’ elencazione dei difetti e delle contraddizioni , senza cercare di comprendere i delicati meccanismi attraverso cui si può risolvere la difficile equazione di stabilizzare l’ economia evitando di condurla alla recessione . 
Non è possibile pensare , in relazione a questo obiettivo intorno a cui deve mobilitarsi la nostra attenzione politica e morale , di risolvere di colpo problemi divenuti ormai cronici . 
Si deve invece , con una strategia graduale , modificare le tendenze destabilizzanti per riportarsi progressivamente verso l’ equilibrio . 
A gennaio la crisi politica si trasferì con immediatezza sui mercati valutari , in un momento caratterizzato da una difficile situazione tecnica delle nostre riserve , che gli accordi internazionali allora in corso avrebbero permesso , senza l’ attacco speculativo , di superare nelle settimane successive . 
Si prevedevano aumenti salariali intorno al 24 per cento e un deficit dei bilanci pubblici di poco inferiore ai 15 mila miliardi . 
L’ aumento salariale , se tutte le categorie chiuderanno i contratti in termini simili a quelli dei chimici e degli edili , sarà in effetti contenuto tra il 16 e il 18 per cento per quest’ anno ; 
mentre il deficit pubblico , per effetto dei provvedimenti da noi indicati , dovrebbe diminuire di oltre il 15 per cento in termini monetari e del 30 per cento in termini reali . 
Si può osservare che l’ impostazione del bilancio del cancelliere dello scacchiere inglese prevede di fatto il mantenimento del deficit in termini reali per il prossimo biennio . 
Noi abbiamo operato in modo da ridurlo già da quest’ anno . 
Più complesso e più delicato è il problema degli aumenti salariali . 
Sono d’ accordo con l’ onorevole La Malfa che essi , interagendo con il meccanismo della scala mobile , sono ancora un potente elemento di inflazione e che nel prossimo triennio difficilmente riusciremo a riportarci nella zona di aumenti dei prezzi di una sola cifra . 
Ma anche qui occorre considerare le tendenze . 
Del resto , se agli aumenti di questo round contrattuale non si aggiungeranno nei prossimi anni altri aumenti , sarà pur sempre possibile arrivare alla fine del 1977 con un costo del lavoro per unità prodotta , espresso in valuta , sostanzialmente stabile sui livelli della fine del 1975 , anche , nell’ ipotesi , che auspichiamo e per la quale lavoriamo , di una sostanziale ripresa del cambio della lira . 
Nessuna voce si è levata in questo Parlamento per chiedere una strategia diversa da quella moderata e progressiva che abbiamo proposto . 
Per salvare il paese non basta l’ eroismo di una stagione ; 
meglio giovano correzioni graduali di comportamento i cui vantaggi possano essere a mano a mano verificati da tutti in maniera che di tale verifica si alimenti e si fortifichi il consenso . 
Il nostro programma , anche se non caratterizzato da decisioni drastiche , aveva bisogno , dunque , di una notevole convergenza delle forze politiche , di maggioranza e di opposizione . 
L’ onorevole Cariglia ci ha criticato perché non sarebbero state chiare le sequenze temporali della politica da noi proposta . 
In effetti , abbiamo detto che vi erano ben definite priorità in materia di politica valutaria , di bilancio pubblico e di strutture dei saggi di interesse in modo da permettere un afflusso più diretto del risparmio al finanziamento del Tesoro . 
I provvedimenti relativi a queste tre materie avrebbero potuto essere approvati ed attuati , compresa – se avessimo trovato il sostegno del Parlamento – una piccola significativa riduzione delle spese correnti . 
Poi , la verifica degli effetti di questi provvedimenti e l’ andamento dei mercati valutari avrebbero potuto permettere , all’ inizio del secondo semestre dell’ anno , una rettificazione della politica monetaria cauta e sorvegliata , ma importante . 
Infatti un rovesciamento di tendenza del costo del denaro avrebbe consentito alle imprese che fanno in luglio i loro programmi , di valutare tempestivamente le possibilità di finanziamento ed il loro costo . 
Ieri il Governo ha espresso sdegno e cordoglio per l’ assassinio dell’ avvocato Enrico Pedenovi , consigliere provinciale del Movimento sociale italiano - destra nazionale . 
Oggi rinnova questi sentimenti per la morte del giovane Gaetano Amoroso , simpatizzante di sinistra , accoltellato nella notte tra martedì e mercoledì nel capoluogo lombardo da estremisti di destra che sono già stati arrestati . 
I due efferati delitti confermano – se ce ne era bisogno – le vive preoccupazioni del Governo per l’ ordine pubblico . 
Non si tratta soltanto di fronteggiare tensioni , disordini e criminalità comune , che pure tanto allarmano l’ opinione pubblica e vedono così seriamente impegnate le forze dell’ ordine in un’ azione costante e severa di prevenzione e di repressione . 
Sta prendendo corpo un torbido disegno eversivo fondato sul terrore . 
Il Governo non lascerà nulla di intentato , usando con ferma determinazione tutti i mezzi appropriati per chiudere ogni possibile sbocco a tali sciagurate e criminose imprese . 
Siamo perfettamente coscienti , in ogni momento di questa tormentata stagione , dei gravi pericoli che corrono le istituzioni ; 
e agiamo di conseguenza senza incertezze . 
Ieri sera è stato detto in quest’ aula che lo Stato deve uscire dall’ equivoco . 
Si tratta di una affermazione ambigua e , comunque , non motivata : 
le forze dell’ ordine si muovono alla luce del sole , tra numerose ed obiettive difficoltà ; 
esse non alimentano strategie avventuristiche . 
Respingiamo ogni insinuazione che indebolisce , agli occhi della pubblica opinione , l’ azione di tutela dell’ ordine democratico favorendo indirettamente quanti vogliono sconvolgere la civile convivenza . 
Non crediamo affatto che sia necessaria – come è stato detto – una diversa filosofia del potere per sciogliere l’ oscuro groviglio che alimenta la tensione e per stroncare i disegni eversivi . 
La nostra coscienza democratica è limpida e salda e da essa parte un nuovo e pressante appello ai cittadini perché non cedano psicologicamente alla strategia del terrore e dell’ eversione , appello che si rivolge responsabilmente alle forze politiche , ai sindacati , alla stampa . 
L’ onorevole Malagodi mi ha rimproverato di aver ignorato , nel mio discorso , quella che egli ha chiamato « l’ area repubblicana e liberale » . 
Anche se non ne ho fatto esplicita menzione , non ho certo dimenticato questi partiti ed il loro rilievo nello schieramento politico . 
Semmai può esservi un problema , che non tocca a me risolvere , relativo alla stessa configurazione di quest’ area , così come l’ onorevole Malagodi l’ ha definita . 
Per quanto mi riguarda personalmente , ho già avuto occasione di esprimere , all’ atto della costituzione del Governo , il mio apprezzamento per la decisione di astenersi cui era pervenuto il partito liberale , al quale , del resto , non ho mancato mai di riconoscere , anche in tempi di forte polemica , la schietta ispirazione democratica e la significativa ed utile presenza nel contesto politico italiano . 
Del partito repubblicano , al di là dei meriti storici e della preziosa funzione svolta nella vita democratica del dopoguerra , non posso certo dimenticare più di un anno di feconda ed armoniosa collaborazione in una esperienza politica che , come i fatti dimostrano , avrebbe meritato di continuare , una volta dissipati equivoci e pregiudizi . 
In un discorso non lungo e teso , del resto , ad un particolare obiettivo , non avrei certo potuto soffermarmi , con la giusta ampiezza , su queste cose ; 
ma nel momento nel quale si discuteva di una cosa estremamente importante , e cioè della possibilità o no di tenuta di una coalizione che ha come suo perno il partito socialista , il riferimento a questa forza politica , nel porsi dei drammatici interrogativi del momento , era naturalmente obbligato . 
Vi è , anche qui , il tema dell’ esistenza di una complessiva area socialista , così come esso è proposto dalla socialdemocrazia . 
Ma , ancora una volta , non tocca a me interloquire là dove sono in discussione i rapporti tra due partiti verso i quali abbiamo grande rispetto e lunga consuetudine di cooperazione . 
Vorrei parlare all’ onorevole De Martino – che conosco bene – di quella che egli chiama la « questione socialista » . 
Essa si è posta per noi , e per me in particolare , ben prima che avesse inizio quella comune esperienza che è cominciata in un momento cruciale dell’ evoluzione della società italiana . 
La questione socialista è relativa all’ importanza , alla essenzialità , per la garanzia e lo sviluppo della vita democratica in Italia , di un partito socialista qualificato da un forte impulso sociale e , come ha sottolineato il segretario socialista , da un impegno di libertà veramente qualificato . 
Ebbene , è a questo che noi abbiamo guardato quando , superando le remore di una vecchia impostazione , abbiamo stabilito rapporti nuovi con il partito socialista . 
Una collaborazione inframmezzata di polemiche , le quali hanno oggi raggiunto purtroppo il punto più acuto . 
E tuttavia noi continuiamo a ritenere che questo rapporto , il quale salvaguardi pienamente la dignità dei partiti interessati , sia essenziale alla democrazia italiana . 
E lo riteniamo non per ragioni numeriche , ma per ragioni politiche profonde ; 
lo riteniamo nella misura nella quale siamo convinti che il partito socialista costituisca in sé una forza di rinnovamento sociale e politico nel segno della libertà , della quale il nostro paese non potrebbe fare a meno . 
Ma , proprio perché abbiamo questa visione delle cose , non possiamo non preoccuparci , non possiamo non rilevare con allarme , come abbiamo dovuto fare in questi ultimi mesi e in questi ultimi giorni , la spinta alla dissociazione dalle responsabilità di Governo che è andata prevalendo in quel partito fino ad essere vittoriosa . 
È nostra convinzione che la situazione , nella quale non sono maturate alternative accettabili , richiedesse al partito socialista il sacrificio , l’ atto di responsabilità , già del resto compiuto tante volte in questi anni , di un impegno diretto , o almeno di uno indiretto , così come era stato da ultimo configurato , nella guida del paese . 
Da qui , da questa consapevolezza , l’ estremo appello che mi sono permesso di rivolgere l’ altro ieri al partito socialista e alle forze politiche le quali sarebbero state chiamale ad agevolare l’ assolvimento del difficile compito . 
Si è detto fuori di qui che io ho parlato come se non avessi delle informazioni sull’ atteggiamento assunto dai partiti . 
In realtà non ho voluto trascurare neppure la più remota possibilità . 
Ho fatto in modo di non dovermi rimproverare domani una qualsiasi mancanza di iniziativa , benché di esito estremamente dubbio ; 
e ciò proprio per le gravi conseguenze che si profilano e che si potrebbero verificare . 
Il partito socialista resta ovviamente un grande partito democratico , ma non è evidentemente indifferente per noi che esso ponga per la collaborazione non già legittime pretese relative al programma e alla struttura , ma condizioni politiche le quali comportino il coinvolgimento del partito comunista nella maggioranza di Governo . 
Non è evidentemente indifferente per noi che venga prospettata alla coalizione di centro-sinistra , alla collaborazione con la democrazia cristiana , l’ alternativa , in tempi più o meno remoti , del partito socialista con il partito comunista . 
Ho detto e ripeto , in accordo con tutto il mio partito , e presumibilmente anche con altre forze politiche , che per noi è inaccettabile una siffatta grave alterazione del quadro politico , alla quale , ritengo , il paese non è preparato . 
Non a questo risultato mirava l’ iniziativa assunta , dopo i primi ed utili contatti presi dall’ onorevole La Malfa , dall’ onorevole Zaccagnini , per la quale avrebbero dovuto essere concordati tra i partiti dell’ arco costituzionale alcuni punti programmatici , insieme definiti per senso di responsabilità verso le istituzioni , ma collocati in un quadro politico nel quale i ruoli di maggioranza e di opposizione non fossero mutati . 
Avremmo potuto così bene provvedere agli interessi della nazione , lasciando ai partiti e naturalmente anche al partito comunista il merito di avere evitato il trauma di una intempestiva prova elettorale ed il danno dei riflessi sull’ economia di una pausa politica carica di tensione . 
Avevamo avuto la sensazione , proprio all’ atto della costituzione di questo Governo , che il partito socialista condividesse il giudizio sull’ impossibilità di radicali svolte politiche , l’ apprezzamento per un serio confronto tra i partiti sulle cose , la preoccupazione per la prospettiva del vuoto elettorale . 
In tali condizioni l’ astensione socialista ci apparve in febbraio un atto di responsabilità ed un significativo incoraggiamento . 
Prendo atto che essa è venuta meno e che ciò è stato detto in Parlamento . 
Essa era ed è essenziale e determinante . 
La sua mancanza esclude che vi sia una maggioranza ed altera comunque il quadro politico . 
Parlando di questo quadro politico , mi sono brevemente soffermato nella mia introduzione sul partito comunista , del quale ho parlato pacatamente ed in modo , come è mio costume , equilibrato e responsabile . 
Ciò non comporta di nascondere la diversità , di tacere le preoccupazioni , talune delle quali sono comuni ad altri partiti schiettamente democratici e presenti nell’ opinione pubblica . 
Essa chiede di essere obiettivamente illuminata , di conoscere il nostro giudizio . 
È nostro dovere esprimere le nostre vedute , soprattutto se lo si faccia , come io ho fatto , nel contesto di un confronto di idee e di programmi , condotto innanzi , per quanto mi riguarda , con schietto spirito democratico . 
Mi hanno perciò stupito talune inconsuete forme di reazioni che preferisco attribuire al momento particolare . 
Signor Presidente , onorevoli colleghi , ho preso l’ iniziativa di questo dibattito in piena buona fede e con sincerità di intenti . 
Non ho pensato che fosse mio compito addossare delle responsabilità . 
Ciascuno di noi assume giorno per giorno la responsabilità dei suoi atti ed il paese , in un sistema democratico penetrante come il nostro , è sempre in grado di giudicare , come è suo diritto e dovere . 
Ero animato invece , insieme con i miei colleghi , dalla speranza che il dibattito da me promosso lasciasse qualche margine , facesse intravedere qualche prospettiva positiva . 
In coerenza con quanto ho sostenuto fin qui , ho cercato di evitare le elezioni anticipate , una pausa allarmante nella gestione del potere mentre la situazione economica e politica rimane così grave . 
Anche se l’ esito è deludente , credo di avere fatto fino in fondo il mio dovere . 
Ho ascoltato con attenzione la risposta del Parlamento e mi riprometto perciò ora di convocare i colleghi del Governo per l’ esame della situazione e le decisioni conseguenti . 
Nonostante le enormi difficoltà le quali rendono così amara ed ansiosa la gestione del potere , io ho fiducia che il paese sappia trovare in sé le energie necessarie per risorgere e respingere la minaccia della disgregazione e del disordine . 
Certo , le circostanze inducono ad estrema apprensione , ma i valori della democrazia sono saldi , il senso della solidarietà nazionale è vivo . 
Siamo una comunità che dibatte i problemi , valuta i rischi , presceglie gli obiettivi da perseguire , provvede al suo futuro . 
È giusto essere preoccupati : 
non esserlo sarebbe segno di superficialità . 
Ma non si deve disperare dell’ avvenire del paese , che saprà trovare , io credo , il suo giusto equilibrio nella libertà . 
[ Solidarietà al Friuli ] 
« I nostri fratelli friulani così duramente colpiti negli affetti più cari , impietriti dal dolore , hanno detto di voler vivere , di voler ricostruire . 
Questo deve valere non soltanto per quella regione d’ Italia ma per tutto il Paese , che attraversa uno dei momenti più difficili della sua storia di questo trentennio di vita democratica » . 
Moro , con volo diretto da Udine , proveniva dal Friuli , dov’ è stato testimone « di una immane sofferenza , di una grave sciagura che ha colpito tutto il popolo italiano » . 
« È un momento di grande dolore che il Paese vive – ha aggiunto – e l’ unico elemento di conforto in questa drammatica vicenda è il vedere il coraggio , lo spirito di sacrificio , la volontà di ricostruire per il bene del Paese quello che è stato distrutto » . 
Moro ha poi ricordato le manifestazioni di solidarietà che si sono determinate pur in un momento così difficile e preoccupante . 
« Tra le tante – ha detto – vorrei ricordare e sottolineare la solidarietà delle Forze Armate che con straordinario impegno hanno lavorato – e stanno lavorando – per liberare i vivi e i morti , per ridare un assetto provvisorio a questa gente . 
E ai soldati , a tutte le Forze Armate vorrei esprimere il ringraziamento più vivo della Nazione » . 
Moro ha poi espresso la sua preoccupazione per le difficoltà economiche , per l’ incertezza del quadro politico ed infine per l’ ordine pubblico « violato troppe volte tanto che – ha detto – si ha la sensazione che vi sia un disegno diretto a turbare la vita del Paese » . 
Soffermandosi quindi sul quadro politico , egli ha affermato che la dissociazione delle forze politiche rende problematica quella guida sicura alla quale il Paese aspira e per la quale sente assoluto bisogno . 
« C’ è qualche cosa che oscura il nostro orizzonte » , ha soggiunto , « qualche cosa che insieme dobbiamo chiarire e superare perché malgrado le difficoltà il nostro Paese è in condizioni di riprendere il suo cammino sulla via del progresso » . 
« Questa Fiera , la sua vitalità , la sua crescita , in un momento di crisi sono una tangibile testimonianza della volontà di ripresa del nostro popolo . 
E le regioni meridionali confermano questa volontà . 
« Ho dunque fiducia perché esistono nel nostro paese forze sufficienti a reggere le istituzioni democratiche : 
ho fiducia perché il Paese non si è né moralmente impoverito né tantomeno è stato travolto , ma continua ad avere una sua fisionomia con forze capaci di assicurare la continuità e di garantire la presenza dell’ Italia nel contesto europeo . 
« Guardo quindi all’ avvenire – ha concluso – pensando alla consapevolezza , alla responsabilità con le quali il popolo italiano risponderà ai quesiti che l’ evoluzione della vita democratica presenta » . 
[ Verso le elezioni ] 
« Comincia un nuovo ciclo di trasmissioni che consentiranno ai partiti , i quali sono stati presenti nella legislatura che si sta concludendo , di fare un bilancio di questi anni . 
Nella mia qualità di Presidente del Consiglio dei Ministri prendo la parola per una breve introduzione , al fine di esprimere alcune valutazioni del Governo . 
C’ è innanzitutto una nostra responsabilità istituzionale . 
Spetta infatti al Governo assicurare l’ ordine democratico ed in esso la libera manifestazione di volontà del corpo elettorale . 
L’ Italia ha una tradizione di larga e pacifica partecipazione dei cittadini al dibattito politico ed alla sua conclusione con il verdetto delle urne . 
Per anni nessun incidente di rilievo ha turbato le intense giornate della campagna elettorale . 
Ma vi è ora qualche cosa di nuovo e di negativo . 
La pratica della violenza , talvolta misteriosa nelle sue origini e nelle sue finalità , è penetrata purtroppo profondamente nella nostra vita sociale . 
Essa accompagna questi momenti , che dovrebbero essere di attenta riflessione e di sereno giudizio . 
È evidente che proprio questo si vuole impedire ; 
che s’ intende distrarre l’ elettorato e distorcerne la volontà in una qualche direzione . 
Il Governo farà ogni sforzo per garantire l’ ordine pubblico sempre ed in ispecie nel corso della campagna elettorale . 
Ma la difesa è certo meno efficace , quando si sia dinanzi ad una violenza subdola ed articolata . 
Bisogna intensificare la vigilanza , il che non è solo compito del Governo , ma di tutti i cittadini e delle organizzazioni sindacali . 
Bisogna , di più , isolare moralmente , e senza alcuna indulgenza , i provocatori ed impedire , con la forza d’ animo e la reazione morale e politica , che si verifichi il disorientamento , cui si mira , dell’ opinione pubblica . 
C’ è poi una ragione particolare che invita il popolo italiano alla compostezza e ad una grande serietà e serenità . 
Le drammatiche vicende del Friuli , con il tragico bilancio di moltissime vittime , di immani distruzioni , di gravi sconvolgimenti della vita civile , ci colpiscono profondamente e c’ impegnano nell’ opera di soccorso e di ristabilimento , il più possibile rapido , di umane condizioni di convivenza . 
Nelle tragedie nazionali dovrebbero esservi lo stimolo alla solidarietà ed all’ unità . 
Le speculazioni di parte e gli eccessi polemici sono in stridente contrasto con la gravità dell’ ora che la Patria vive . 
In nessun caso dovrebbe essere questo un fatto elettorale . 
Desidero assicurare il Paese che , con il concorso di tutti , con l’ intervento di Paesi amici e grazie all’ apporto generoso ed efficace delle Forze Armate , ogni soccorso viene prestato ed ogni iniziativa è presa per ricondurre gradualmente la situazione alla normalità . 
È un compito immane , tenuto conto della entità del disastro . 
Ma non mancheranno né le risorse né l’ impegno . 
Quel che deve essere dato , come espressione di doverosa solidarietà nazionale , sarà dato , offrendo alla Regione ed alle autonomie locali poteri e mezzi per vincere questa grande battaglia . 
La forza d’ animo , la serietà ed il civismo della gente friulana renderanno possibile la rinascita e ne accelereranno i tempi . 
Tra gli elementi di turbamento non possono essere trascurati quelli inerenti alla situazione economica e monetaria . 
Qualcuno ha attribuito le difficoltà della lira ad una manovra politica , diretta a mettere in difficoltà il Partito socialista che si apprestava a porre termine alla coalizione di centro-sinistra e ad aprire la crisi , dalla quale scaturiscono queste elezioni . 
L’ accusa è tale , per la sua inconsistenza , da meritare appena una smentita . 
In realtà la situazione economica era da tempo delicata , nel contesto di difficoltà registrabili a livello mondiale . 
Una certa variazione nei cambi era possibile , ma si è verificata ed aggravata in concomitanza con la crisi politica della quale parlavo innanzi . 
È per questa ragione che la Democrazia Cristiana ed io personalmente , ben lungi dal rivolgere contro chicchessia le difficoltà dell’ economia e della moneta , abbiamo cercato un onorevole accordo di fine legislatura , purché esso non alterasse i ruoli dei partiti , che vedono nel nostro contesto politico il Partito comunista all’ opposizione . 
La nostra proposta è stata però respinta e si è giunti , non per nostra volontà , ad elezioni anticipate , tanto più difficili in considerazione della grave situazione del Paese . 
Abbiamo dovuto allora adottare energiche misure , per salvaguardare il valore reale della nostra moneta , proprio mentre si notano i primi segni di ripresa dell’ economia italiana . 
Ma c’ è da domandarsi , quali migliori e più durevoli risultati non avrebbero potuto essere conseguiti , se , evitando la crisi di una politica che ha avuto un suo valore , non si fosse giunti al cimento elettorale . 
E non vi si fosse giunti in una pesante atmosfera d’ incertezza , con tutte le possibili formule politiche messe in discussione , in una tensione che il senso di responsabilità dei partiti dovrebbero sforzarsi di attenuare , come certo si adopererà a fare il Governo . 
Vi sono dunque elementi d’ incertezza , in questa campagna elettorale , più accentuati che non in precedenti circostanze . 
Si ha la sensazione che saranno prese decisioni estremamente importanti per l’ avvenire del Paese . 
Il mutamento potrebbe non limitarsi ad aggiustamenti , sia pure significativi , ma essere radicale . 
Per quanto sia deprecabile e da combattere l’ allarmismo , che sta dietro i fenomeni monetari di questo periodo , non si può negare il peso che esercitano la imprevedibilità dell’ evolvere della situazione e le novità che potrebbero emergere nello schieramento politico . 
Con troppa facilità , però , trasformando talvolta il desiderio in realtà , si descrive la Democrazia Cristiana come in disfacimento e destinata alla sconfitta . 
Questo partito ha forti radici popolari ed è ben lungi dall’ avere esaurito la sua funzione nella vita nazionale . 
Esso resta l’ asse centrale della democrazia italiana con una indubbia capacità rappresentativa ed una grande forza di coesione sociale . 
Chi teme le incognite della situazione , non è privo di difesa e di una difesa democratica senza elementi di rigidezza che minaccino di arrestare lo sviluppo sociale e politico in Italia . 
Anche questa volta tutto è ancora nelle nostre mani . 
La forte tenuta della Democrazia Cristiana sarà sufficiente ad offrire un dato di continuità e di sicurezza , la cui temuta mancanza agita profondamente oggi la politica italiana . 
Si può sperare che non siano messe in forse le grandi scelte di politica interna ed internazionale che hanno caratterizzato questo trentennio e l’ autentico pluralismo economico e politico della nostra società . 
Un confronto democratico sarà sempre possibile e desiderabile . 
Il rapporto con altre forze politiche , alle quali siamo stati legati in modo significativo , sarà per la Democrazia Cristiana intenso come per il passato . 
Purché la forza centrale dello schieramento non sia messa in discussione , in quest’ ora decisiva , nella sua insostituibile funzione , non si può dire che l’ avvenire del nostro Paese sia privo di prospettive positive . 
C’ è da continuare , con spirito aperto e con piena consapevolezza di tutto quello che c’ è di nuovo nella società italiana , quello sviluppo sociale , quel dialogo politico , quell’ impegno democratico , i quali hanno contrassegnato decenni di fondamentali conquiste di libertà e di giustizia del popolo italiano » . 
[ Ai quadri della Coldiretti ] 
Amici coltivatori diretti , sono lieto di trovarmi ancora una volta tra voi secondo una consuetudine consolidata e che mi è cara . 
Conosco ed apprezzo le vostre qualità umane , la serietà , la semplicità , l’ equilibrio e l’ attaccamento al lavoro . 
Conosco ed apprezzo le vostre virtù civiche . 
Nel corso del trentennio seguito alla seconda guerra mondiale voi avete contribuito grandemente , oltre che allo sviluppo economico ed al progresso sociale delle campagne , alla stabilità delle istituzioni ed all’ arricchimento della vita democratica in Italia . 
E siete stati , per il Governo , un punto costante di riferimento . 
Voi avete condotto un’ azione di giusto stimolo nei confronti del potere politico , al fine di sanare situazioni di disagio , assicurare benessere e degne condizioni di vita al mondo rurale , realizzare la graduale perequazione con altri gruppi sociali , ammodernare l’ agricoltura , inserire vantaggiosamente la nostra economia nel contesto europeo . 
Non si può dire che sia mai mancato l’ impulso costituito dalla vivace combattività sindacale della vostra organizzazione e dalla forte richiesta di presenza e di partecipazione . 
Nessuno davvero potrebbe accusarvi di conformismo . 
Nessuno potrebbe raffigurarvi come docile strumento di una politica conservatrice ed elusiva di fronte ai grandi problemi della società italiana , i quali in misura ragguardevole sono proprio attinenti al mondo agricolo . 
Abbiamo dunque trovato in voi stimolo e controllo . 
E tuttavia , nella forma e nella sostanza , non avete mai passato il segno ed avete portato avanti la vostra azione rivendicativa con grande dignità e senso di responsabilità . 
Non avete perciò mai dimenticato che nessuna conquista è valida e veramente efficace , se non sia inserita in un contesto economico-sociale equilibrato e sano , se non sia riconducibile ad una politica capace di armonizzare interessi settoriali , senza dubbio legittimi , ma da collocare in un quadro d’ insieme . 
Non vi è mai mancata una , per così dire , sensibilità nazionale , che è garanzia , ad un tempo , della soddisfazione di particolari esigenze e del benessere generale della collettività . 
È giusto dunque che io ricordi il vostro contributo all’ ordine ed al progresso del Paese e vi accomuni a quanti , nella loro autonomia , si fanno carico dei problemi generali e temperano , con visione unitaria e senso di responsabilità , quegli eccessi e quelle frizioni che talvolta rendono fortemente inquieta la società italiana e ne limitano le , ancora inesplorate , possibilità di sviluppo . 
Voi siete stati e siete un fattore positivo , una grande forza a servizio della comunità nazionale . 
Nella congiuntura avversa è apparso più chiaro del consueto il fondamentale ruolo dell’ agricoltura nella vita sociale ed economica del Paese , nonostante il continuo esodo dalla terra . 
Ruolo sociale perché nelle campagne la conflittualità è fortemente attenuata a seguito della diffusione della proprietà e dell’ impresa diretto-coltivatrice : 
fenomeno iniziato nel ‘ 50 con la riforma agraria voluta da De Gasperi e Segni e continuato con la legge Sturzo e con l’ istituzione del Fondo di rotazione per l’ acquisto di nuova proprietà diretto-coltivatrice . 
Ruolo economico perché , nonostante l’ aumento della popolazione e l’ espansione dei consumi dovuta all’ accrescimento dei redditi delle masse lavoratrici , la nostra produzione agricola ha potuto sostanzialmente fronteggiare i fabbisogni emergenti . 
Se persistono lacune in alcuni settori , ed in particolare in quello delle carni , una politica di sviluppo delle nostre risorse , ed in particolare di quelle idriche e foraggere , combinate con una moderna organizzazione delle aziende , potrà consentire , anche a non lontana scadenza , una sensibile riduzione delle importazioni . 
Contemporaneamente , una adeguata politica associazionistica e commerciale potrà aprire maggiore spazio alle nostre esportazioni . 
La politica agricola italiana del dopo guerra è stata imperniata sulla difesa e sulla diffusione della proprietà diretto-coltivatrice . 
Oltre 2 milioni di ettari sono passati dalle aziende capitalistiche e latifondistiche ai coltivatori diretti . 
Non basta , però , che i coltivatori dispongano di più terra ; 
occorre che lo Stato , le Regioni e la Comunità Europea aiutino il processo di modernizzazione delle aziende agricole e delle strutture interaziendali , nel vasto arco delle loro manifestazioni . 
I programmi che gli ultimi due governi hanno presentato al Parlamento hanno riservato posizione prioritaria ai problemi dello sviluppo agricolo con impostazioni moderne e considerando la prospettiva di valorizzazione del settore sia per ciò che esso rappresenta in sé , sia per il contributo che può dare al progresso del Paese . 
Malgrado le tante difficoltà , determinate anche dal momento economico e politico , molte di queste linee programmatiche sono state realizzate e soprattutto quelle relative al recepimento delle direttive comunitarie per la riforma delle strutture agricole ed a favore delle zone di montagna e meno favorite . 
Fondamentali sono stati gli interventi creditizi che , sulla base delle norme predisposte dal Governo l’ anno scorso , sono potuti fluire alle imprese agricole , malgrado le tensioni che si sono verificate e si vanno verificando sul mercato del denaro , in quantità sufficiente e a tassi sopportabili . 
Così come rilevanti sono stati gli interventi di capitale pubblico ai quali si è dato luogo , malgrado le difficoltà di tesoreria . 
È stato così possibile , tra l’ altro , dare avvio ai nuovi programmi di sviluppo dell’ irrigazione , che nelle Regioni meridionali si integrano con gli analoghi programmi sorretti dai finanziamenti a favore degli interventi nel Mezzogiorno . 
Sono stati realizzati i primi finanziamenti per il piano forestale , reso necessario non solo perché il Paese è fortemente deficitario nel settore del legno , ma anche per l’ apporto ecologico dei boschi e delle foreste che giocano un grande ruolo nella conservazione del paesaggio e nella sua utilizzazione . 
È stato avviato il piano nazionale zootecnico attraverso norme che , pur affidando alle Regioni la responsabilità primaria dello sviluppo di questo settore , tendono ad assicurare che gli interventi si svolgano in un quadro coordinato e nella valutazione delle esigenze globali dell’ economia del Paese . 
Alla Comunità economica europea è stato chiesto , anche in occasione della cosiddetta riconsiderazione della politica agricola comune , un maggiore impegno anche attraverso l’ allargamento dei suoi campi di attività e l’ aumento dei suoi finanziamenti . 
Su un piano diverso , ma non di minore importanza , il Governo si è mosso nell’ affrontare i problemi di mercato dell’ agricoltura . 
Pur riconoscendo i riflessi che ne sarebbero derivati sull’ economia , esso si è reso promotore in sede comunitaria di adeguamenti dei prezzi interni dei prodotti agricoli anche attraverso il ripetuto allineamento della lira verde all’ unità di conto , sì da evitare che crisi di mercato e delusioni nei prezzi di vendita mortificassero gli sforzi dei produttori . 
Altro settore che lo Stato e le organizzazioni comunitarie si sono impegnati ad aiutare è quello della associazione dei produttori , utilizzando non solo il sistema cooperativo , ma anche le moderne forme di raggruppamento dei produttori e della produzione . 
In questo quadro si è cercato anche di realizzare le prime intese sul piano interprofessionale , come punto di accordo fra l’ agricoltura ed i settori che utilizzano i suoi prodotti , in vista di assicurare la crescente razionalizzazione del sistema agricolo-alimentare . 
Alla Comunità è stato chiesto che la regolamentazione comunitaria di mercato venga modificata nel senso di assicurare analogia di protezione ai prodotti tipici dell’ agricoltura mediterranea con quanto già realizzato per i prodotti a carattere continentale . 
È stata , d’ altra parte , prospettata l’ esigenza che l’ espansione degli accordi commerciali sia accompagnata da tutele elastiche delle produzioni nazionali e particolarmente di quelle del Mezzogiorno , in maniera tale che i doverosi aiuti ai Paesi emergenti non comportino deludenti ritardi dello sviluppo agricolo ed economico di nostre zone suscettibili di grande progresso . 
Tutta questa azione è stata portata avanti tenendo conto soprattutto delle esigenze delle imprese coltivatrici . 
Ad esse , in larga misura , rimane affidato il progresso dell’ agricoltura . 
Ad esse , quindi , ed alle loro esigenze , deve essere riservata ogni attenzione . 
Si definiscono così gli obiettivi che debbono ispirare l’ azione nel campo agricolo : 
un più rapido accrescimento delle produzioni ed una più equilibrata distribuzione dei redditi , il miglioramento delle condizioni di vita , la più ampia partecipazione delle categorie agricole al progresso della società nazionale . 
Sono obiettivi che devono investire lo Stato democratico , la Comunità Europea e soprattutto le Regioni . 
Vorrei ora sottolineare in modo particolare il vostro apporto , sul terreno più propriamente politico , alla saldezza delle istituzioni ed alla salvaguardia della democrazia . 
La vostra vigorosa e compatta presenza nelle campagne , sulla base della ispirazione cristiana e perciò di una libera e umana concezione della vita , ha ostacolato ed ostacola in modo sensibile il Partito Comunista nel suo sforzo di penetrare nella società italiana e diventarne l’ espressione dominante . 
A nostra volta noi abbiamo scelto , avendo fiducia nella superiorità dei valori nei quali crediamo , di porci come puntuale alternativa al Partito Comunista sul terreno democratico . 
Abbiamo assolto , anche con il vostro concorso , questo compito . 
Sia ben chiaro che questa gara , il cui esito era ed è decisivo , si svolge in termini di rigorosa democrazia , non fa ricorso ad emozioni irrazionali , si alimenta di un serio confronto che la dialettica tra maggioranza ed opposizione rende possibile ed opportuno . 
Contendiamo quindi ai comunisti voto per voto , da trent’ anni , sulla base delle nostre idee , sulla base della serietà e credibilità della Democrazia Cristiana , come massima garante di libertà , serietà e credibilità che una polemica assordante e fuorviante non riesce , neppure ora , nel momento del massimo sforzo comunista per ribaltare la situazione , ad oscurare . 
La nostra esperienza non è nel segno dell’ esclusivismo . 
Essa è qualificata da un’ autentica vocazione alle collaborazioni democratiche , alle quali altri ora fa riferimento non senza qualche impaccio e degli interrogativi . 
Puntare sulla egemonia della Democrazia Cristiana è irreale ed assurdo . 
Non è possibile , ma non è neppure pensabile per noi governare da soli o governare bensì in coalizione , ma come se fossimo soli . 
Non è nostro interesse , non è nostro proposito soffocare partiti di minor seguito elettorale , ma di grandi tradizioni democratiche . 
Vi è però il problema , come è stato da varie parti osservato , di talune non irrilevanti ambiguità nella strategia del Partito Socialista , in presenza delle quali è impossibile accreditarsi presso gli elettori come forza centrale e di stabilità democratica . 
Ma c’ è anche il problema dell’ asse intorno al quale , con dignità e libertà , siffatte collaborazioni sono chiamate a svolgersi . 
Nulla si toglie al significato della importante presenza laica , ed anche di quella socialista , se si osserva che , per forza di cose , ove mancasse il punto essenziale di riferimento costituito dalla Democrazia Cristiana , tale diventerebbe il Partito Comunista . 
Il Paese è certo chiamato a scelte coerenti con il pluralismo che contrassegna la nostra società . 
Ma esso non può non essere attento a quello che sarà il centro ideale della politica futura del Paese . 
Questo punto di riferimento sarà o democratico cristiano o comunista . 
E come altri combatte la propria battaglia , è giusto che noi combattiamo la nostra . 
Come altri cerca di raggiungere il primato , è ineccepibile che noi difendiamo la nostra forza , ammonendo sulle incognite interne ed internazionali che una vittoria comunista o una maggioranza di sinistra comporterebbero per l’ Italia . 
È certo che vi sarà o un’ intonazione o un’ altra e per questo resteranno o cadranno molte cose . 
Non ho bisogno di dire a voi di non credere , e fare in modo che altri non creda , nella ineluttabile sconfitta della Democrazia Cristiana e nella inevitabile successione comunista . 
La consapevolezza dei valori di libertà in gioco cresce ogni giorno . 
Siamo in tempo per evitare quelle svolte che , al di là della volontà delle persone , potrebbero essere avventurose e destabilizzanti della situazione internazionale . 
Se vinceremo ancora una volta , e lo possiamo , continueremo , ovviamente con aggiornamenti e correzioni , quel processo di sviluppo e di liberazione dell’ uomo , che ha caratterizzato l’ Italia democratica al cui servizio ci siamo posti nel corso di questi anni . 
[ Discorso elettorale a Padova ] 
« Si tratta di una consultazione anticipata la quale cade per di più in un momento assai delicato per l’ economia italiana , logorata anche da incertezze politiche . 
Siamo al bivio di una possibile ripresa o di una ulteriore degradazione . 
Siamo , infatti , dinanzi ad alcuni segni positivi che , a seconda del modo come ci comporteremo , potrebbero rafforzarsi o invece dissolversi . 
È evidente che la rassicurante certezza del quadro politico sarebbe un elemento importante e forse decisivo in favore di un nuovo slancio nella vita economica e sociale del paese . 
Una tale condizione si sarebbe potuta verificare se le elezioni , richieste dal Partito socialista , avessero potuto essere evitate . 
A questo fine si è adoperata la DC , fino a promuovere un dibattito per un estremo appello al Parlamento , rimasto purtroppo inascoltato . 
Ad elezioni ormai indette e per le quali bisogna scontare come inevitabile un periodo di dannosa inquietudine , c’ è da adoperarsi affinché in forza dei risultati elettorali , siano ripristinate la certezza e stabilità di vita democratica , che sono venute meno nel corso di questa sfortunata legislatura . 
Ciò richiede un successo significativo della DC la quale resta – ad onta della furiosa e largamente ingiustificata polemica che l’ investe – l’ asse centrale e l’ elemento qualificante dell’ intera situazione politica » . 
« Senza una forte Democrazia Cristiana , nessuna certezza politica né sicurezza democratica . 
Ma è pure indispensabile piena assunzione di responsabilità dei partiti laici , che hanno acquisito notevoli benemerenze di fronte al paese . 
È necessario , e credo si possa attenderlo , che essi non cedano a quel compromesso verso il quale il PCI vorrebbe ora sospingerli . 
Ma è più che tutto necessaria una assunzione di responsabilità del Partito socialista , del quale anche in questi giorni registriamo le angustie e le tattiche imbarazzate oscillazioni . 
La storia di questi ultimi quindici anni sta a dimostrare quale valore fondamentale abbia per noi il Partito socialista . 
Non possiamo dimenticare che , perduti i contatti con il Partito socialista all’ inizio della legislatura , la Democrazia Cristiana si è subito adoperata al fine di recuperare una collaborazione considerata e dichiarata , senza retorica , essenziale alla Democrazia italiana . 
È seguito un periodo di intesa politica e programmatica , che la mossa situazione sociale e politica del paese ha messo seriamente alla prova » . 
« Noi comprendiamo talune difficoltà proprie della parte socialista . 
Ma soprattutto nei momenti gravi per la vita nazionale , senza cedere al gusto di una polemica disgregante , si debbono raccogliere le forze , si deve tenere in mano permanente il timone e andare avanti . 
Ed invece , il Partito socialista si è progressivamente ritratto dalle sue responsabilità , indeclinabili soprattutto nell’ arco della legislatura , testé esauritasi proprio per questo arretramento » . 
« In queste condizioni il benemerito bicolore DC - PRI rappresentava un giusto punto di equilibrio ed un rimedio molto apprezzabile alla dissociazione che aveva cominciato a delinearsi . 
Ebbene , esso è stato messo in crisi inopinatamente dai socialisti con una decisione che l’ opinione pubblica non ha compreso ed alla quale , specie all’ inizio , ha vivacemente reagito . 
Chiusa poi formalmente la crisi con la formazione di un monocolore di gran lunga più fragile , questo governo non è stato neppure messo alla prova e invece rapidamente accantonato dai socialisti , che pure avevano detto di non volersi accollare la responsabilità di una nuova crisi . 
L’ alternativa che ci è stata indicata è stata quella delle elezioni anticipate . 
Ma dopo le elezioni – forse inutilmente traumatiche – dovranno essere pur stabiliti rapporti costruttivi tra le forze politiche . 
Il Partito socialista si chiude invece nell’ ambiguità , prospettando e poi cancellando o colorendo diverse ipotesi politiche » . 
« Speriamo che dall’ ambiguità emerga la migliore prospettiva . 
Ma non si può non rilevare che , pur tra significative oscillazioni , ritorna sempre l’ idea di una specifica corresponsabilità del Partito comunista , del cui compiuto processo di democratizzazione e di autonomia si continua per altro da parte socialista a dubitare . 
La garanzia dovrebbe essere costituita insieme con la sconfitta della Democrazia Cristiana , dal Partito socialista . 
Ma , senza in nessun modo disconoscere la gloriosa tradizione di questo partito ed il suo patrimonio ideale , è certo che ad esso non giova l’ atteggiamento ondivago che ne ha caratterizzato l’ azione nella seconda metà della legislatura . 
Ad esso mancano quella fermezza e chiarezza , senza le quali è illusione pensare di rassicurare e guidare il paese . 
E con chi , realisticamente , questo compito potrebbe essere assolto ? 
Esso diventerebbe di impossibile attuazione se dovesse verificarsi la sconfitta ipotizzata e , con troppo zelo perseguita , dalla Democrazia Cristiana » . 
« Dovrebbe allora farsi ricorso alla maggioranza di sinistra del 51 per cento , alla quale precisamente si riferiva l’ on. De Martino in una dichiarazione , resa in un momento nel quale le elezioni erano ancora un po’ lontane ? 
« La DC ha titolo per essere considerata essenziale ed insostituibile , proprio come forza di governo , nel nostro sistema democratico . 
Sarebbe bene che da parte socialista ciò fosse limpidamente riconosciuto . 
Così come limpidamente si afferma da parte nostra che il Partito socialista italiano è determinante nel nostro sistema politico , che esso realizza il contatto con masse popolari in un indiscutibile rispetto dei valori di libertà . 
Accusati come siamo di dire molti no , dobbiamo sottolineare che noi crediamo in coalizioni democratiche che sono possibili e necessarie . 
Il corpo elettorale dovrebbe spronare a costituirle ed ammonire severamente coloro che pensassero di sottrarsi a questo dovere nazionale mettendo a grave rischio la stabilità interna ed internazionale del nostro paese » . 
[ Discorso elettorale a Trieste ] 
Il Presidente del Consiglio , on. Aldo Moro , parlando a Trieste e successivamente a Vittorio Veneto , ha , tra l’ altro , rivendicato i meriti storici della Democrazia Cristiana . 
Una furiosa polemica , di stampo radicale , ma che ha contagiato qualche organo di opinione pubblica e trascinato alcuni partiti verso un dibattito tutt’ altro che sereno , presenta la Democrazia Cristiana come irrimediabilmente corrotta ed inefficiente , incapace di dare qualsiasi garanzia al Paese , destinata ad un sostanziale e giustificato ridimensionamento . 
I comunisti , e non solo i comunisti , stanno volentieri a questo gioco , anche se dicono di volere evitare lo scontro frontale . 
Ma che cosa è questo , cui siamo sottoposti , se non uno scontro frontale , al quale è doveroso opporsi in spirito di verità e di giustizia ? 
Episodi di almeno dubbio significato vengono amplificati e presentati come certezza . 
Non si parla di altri , ma della Democrazia Cristiana . 
L’ intensa azione di Governo , al centro ed alla periferia , condotta innanzi per decenni , viene dimenticata e si predica di una pratica di malgoverno assolutamente fuori dalla realtà . 
Sarebbe impensabile che nulla dovesse essere corretto della nostra azione . 
Ma ciò non può assolutamente voler dire che tutto debba essere cambiato e , per così dire , radicalmente distrutto . 
La pregiudiziale contro la Democrazia Cristiana è così indiscriminata , da essere grottesca . 
Chiediamo all’ elettorato di respingere l’ offensiva della diffamazione , di giudicare seriamente e serenamente , di avere lucida coscienza di tutto ciò che il Paese deve alla Democrazia Cristiana , alle scelte fondamentali che essa ha fatto e che sono state collaudate dall’ esperienza . 
Vorrei riferirmi un momento , ha proseguito l’ on. Moro , a quelle decisioni di politica estera , di cooperazione vigorosa con l’ Occidente , di distensione , di pace , di tolleranza , di buon vicinato verso tutti i confini che sono la sostanza di un indirizzo che con semplicismo incosciente e fazioso viene giudicato inesistente . 
Lo ricordo , anche per quel tanto che io ho potuto contribuirvi personalmente in anni ed anni di intenso lavoro . 
È paradossale che siano considerate valide le posizioni di coloro che giungono dopo decenni , e vorremmo sperare con piena sincerità , ad accettare una politica estera ben radicata e qualificata dell’ Italia ed insignificanti le valutazioni anticipatrici e realistiche espresse in anni lontani dalla Democrazia Cristiana . 
Non siamo noi che andiamo sul terreno altrui , ma altri che vengono o sembrano venire sul nostro terreno . 
Altri che scoprono il pluralismo e la collocazione occidentale ed europea , certo in un quadro di pace e di distensione , dell’ Italia . 
Evidentemente l’ intelligenza degli elettori deve dissipare rapidamente queste mostruose mistificazioni , per riconoscersi nei creatori di una politica lungimirante invece che in coloro che si arrendono in ritardo alla stringente realtà delle cose . 
[ In risposta a Francesco De Martino ] 
Il Presidente del Consiglio , on. Aldo Moro , parlando a Rieti , ha rilevato , rispondendo ad alcune considerazioni dell’ on. De Martino , che il senso di responsabilità del Partito Socialista , qualificato addirittura come eccessivo , sarebbe stato certo maggiore e più costruttivo se non fossero stati messi in crisi , nel breve spazio di quattro mesi , due governi che quel Partito aveva contribuito a costituire , facendo slittare il Paese verso le elezioni anticipate . 
Si parla , è vero , d’ irrimediabile insufficienza ed inefficienza di quei governi . 
Si potrebbe rispondere che poco si può chiedere ad un esecutivo continuamente contestato da coloro che dovrebbero sostenerlo . 
Del resto quelle d’ insufficienza ed inefficienza sono affermazioni gratuite . 
Si tratta piuttosto di una pregiudiziale politica dei socialisti . 
Il Governo monocolore non ha avuto neppure il tempo di essere messo alla prova . 
Il bicolore DC - PRI è stato accusato , malgrado innegabili meriti , di non si sa bene quali attentati all’ ordine economico e sociale del Paese . 
Eppure il provvedimento circa gl’ interventi straordinari nel Mezzogiorno è stato approvato dal Parlamento con non vistosi emendamenti . 
E si tratta di uno dei disegni di legge che il Partito Socialista Italiano aveva considerato ragione inderogabile della crisi di Governo . 
Accusare poi quel Governo veramente benemerito e la Democrazia Cristiana in ispecie di segrete compromissioni con il Partito Comunista , cavallo di battaglia della propaganda socialista , è un rilievo così inconsistente , da apparire un pretesto . 
In realtà la pregiudiziale socialista , nettamente dichiarata , è quella del crollo della Democrazia Cristiana , del sostanzioso ridimensionamento di questo partito , che l’ on. Mancini qualifica con straordinaria ricchezza di aggettivi , come condizione per il riassetto democratico e la salvezza del Paese . 
Ci si lamenta della contrapposizione tra Democrazia Cristiana e Partito Comunista . 
Si contesta che il corpo elettorale sia chiamato a scegliere tra questi due poli di attrazione . 
Ma bisognerebbe essere ciechi , per non vedere che è questa la realtà delle cose e che non siamo certo alla vigilia di un cambiamento della situazione . 
Chi lavora con tanto vigore per combattere la cosiddetta egemonia della Democrazia Cristiana , dalla quale i Partiti democratici non hanno avuto e non hanno nulla da temere , si illude di aprire una nuova strada , di proporre una persuasiva alternativa socialista . 
In realtà lavora , se si vuole , contro l’ intenzione , a rafforzare il polo comunista ed a creare una situazione nuova carica di incognite in ogni campo . 
Per il Partito Socialista c’ è un notevole spazio ed esso può crescere ed è destinato a crescere nella chiarezza politica . 
Nessuno più di noi lo desidera , come lo ha sempre desiderato . 
Ma condizione perché ciò riesca è che permanga la forza , non soffocante e non egemone , della Democrazia Cristiana e che il Partito Socialista rinunci veramente alla ambiguità , per assumere la funzione rettilinea del laburismo britannico e della socialdemocrazia tedesca . 
Ci porti pure il Partito Socialista il suo patrimonio ideale , i suoi contenuti programmatici , la sua giusta pretesa di contare pienamente . 
Ma non ci porti il Partito Comunista con la conseguente alterazione del quadro politico che noi non possiamo accettare . 
[ Parlando a Lucca e a Savona ] 
Il Presidente del Consiglio , on. Aldo Moro , parlando a Lucca e Savona , ha rilevato , tra l’ altro , che una netta caratterizzazione della Democrazia Cristiana è essenziale in un momento nel quale non esiste una formula di governo , atta a guidare le scelte dell’ elettorato . 
La politica di centro-sinistra , finché essa ha potuto sopravvivere , era un dato qualificante , una indicazione efficace per l’ opinione pubblica . 
Oggi le forze politiche non si presentano tra loro vincolate , né per l’ oggi né per il domani . 
E ciò è segno di una crisi della quale le elezioni anticipate sono l’ espressione e , come ci si augura , ma non senza qualche scetticismo , il rimedio . 
Ciò non vuol dire che non vi siano alcuni indirizzi fondamentali , sulla base dei quali la Democrazia Cristiana domanda il consenso del corpo elettorale e cioè la collocazione in alternativa al comunismo , la larga disponibilità verso un partito socialista che non veda condizionata la sua autonomia , l’ apertura verso collaborazioni democratiche . 
Chi ci dà o rinnova la sua fiducia come asse centrale della politica italiana , sa che cosa può attendersi da noi , sa che non corre rischi . 
Chi si affida ad altri , sa almeno che vi sono gravi incognite da affrontare . 
In tutto quello che abbiamo osservato sin qui , ha proseguito Moro , è implicito che vi è un limite a destra della Democrazia Cristiana e che esso non può essere e non sarà mai superato . 
Il confronto decisivo tra Democrazia Cristiana e partito comunista , così come oggi si profila , non coinvolge in nessun modo la destra nazionale , che non può essere considerata uno strumento efficace di contrapposizione al comunismo . 
La sua politica retriva è inaccettabile e controproducente . 
Il Movimento Sociale Italiano è fuori gioco . 
I giochi si fanno altrove ed i voti che contano , quando si tratta di stabilire qual è il centro ideale del Paese , vanno dati alla Democrazia Cristiana . 
Vi sono in Italia voti reazionari e perciò non compatibili con la Democrazia Cristiana . 
È naturale che essi si concentrino nel Movimento Sociale Italiano - Destra Nazionale , dove noi li combatteremo con il vigore di sempre . 
Se vi sono invece voti incerti solo per ragioni psicologiche e che affluiscono verso destra nella illusione di realizzare così una più valida difesa nei confronti del partito comunista , ebbene essi sono sprecati . 
Questi onesti consensi sono utilizzabili solo nella strategia democratica nei confronti del partito comunista che la Democrazia Cristiana conduce efficacemente da un trentennio . 
Di fronte a posizioni estreme , che tendono a sospingere la Democrazia Cristiana verso il Movimento Sociale , a collocarla in uno spazio che non le è proprio ed a spaccare in due il Paese , noi ricordiamo , pur nella più ferma polemica nei confronti del comunismo , la nostra costante e radicale contrapposizione alla destra , la nostra natura di partito popolare , democratico ed antifascista , la nostra partecipazione alla Resistenza ed al grande movimento rinnovatore che ha cambiato il volto dell’ Italia e democratizzato il Paese . 
[ Discorso elettorale a Bari ] 
Il Presidente del Consiglio , on. Aldo Moro , parlando nel suo collegio elettorale di Bari , ha innanzitutto vivamente deplorato il gravissimo episodio di violenza verificatosi a Sezze e per il quale la Magistratura sta indagando con la piena collaborazione delle forze dell’ ordine . 
Fatti di questo genere sono inconcepibili in una vita democratica sviluppata come quella italiana e della quale contraddicono i grandi valori . 
Affrontando i temi di questa campagna elettorale l’ on. Moro ha , tra l’ altro , rilevato l’ inconsistenza dell’ accusa che i comunisti rivolgono alla Democrazia Cristiana di impostare la campagna elettorale in termini di rozza contrapposizione , come si usa dire , di muro contro muro . 
Si vuole che il nostro partito si lasci sacrificare , senza dire una parola ? 
In momenti come questi una forte polemica è inevitabile . 
È del tutto comprensibile che la Democrazia Cristiana si difenda dal durissimo attacco che tende dichiaratamente a batterla ed a ridurne la forza , in maniera da costringerla a volere quello che non vuole . 
È del tutto comprensibile che essa si impegni fino in fondo davanti al corpo elettorale , per riconfermare la sua capacità rappresentativa di vasti ceti popolari e la sua , mai abbandonata , posizione di rigorosa alternativa al partito comunista . 
Ciò viene fatto senza inutili eccessi polemici e con argomentazioni persuasive . 
La gara , che è stata ancora una volta ingaggiata , per definire qual è l’ asse centrale , il polo di orientamento e di attrazione in Italia , non mette in discussione le forze politiche minori che in trent’ anni di esperienza democratica il nostro partito non ha mai soffocato ed ha anzi valorizzato come elemento importante dell’ equilibrato assetto del Paese . 
Basterà , a questo proposito , richiamare il costante e vivo apprezzamento per la comune opera di governo con il partito repubblicano , che la Democrazia Cristiana si è guardata bene dal contestare ed intralciare . 
Il discorso intorno al partito socialista è più lungo è complesso e merita di essere fatto a parte , tenendo conto delle molte ed ingiuste polemiche di questi ultimi giorni . 
La contrapposizione tra Democrazia Cristiana e comunismo , il significato di netta diversità tra le due prospettive , è radicato nella realtà italiana e non può essere motivo di stupore . 
La nostra è un’ alternativa democratica e costruttiva , d’ importanza decisiva , non espressa certamente in modo incivile . 
La Democrazia Cristiana ha preso atto di alcuni mutamenti intervenuti , sotto la pressione della realtà italiana , nel movimento comunista , ma essa mancherebbe ai suoi doveri , se ritenesse colmato il forte divario che continua ad esistere e dichiarasse venuta meno l’ incompatibilità tra i due partiti per quanto riguarda una comune azione di governo . 
Ci dividono troppe cose che non possono essere sottovalutate . 
Ci distingue la diversa concezione della libertà nella società e nello Stato . 
Ci allontana la profonda diffidenza verso la forza condizionante del comunismo mondiale . 
Non ci convince l’ attestarsi del comunismo sulla originaria intuizione democratica cristiana del pluralismo economico , sociale e politico . 
Si legano a queste diversità di fondo , che appaiono insuperabili , tra i due partiti , le tante incognite che generano profonda inquietudine nel Paese e sospingono ad una rinnovata convergenza verso la Democrazia Cristiana . 
Tra queste incognite non è certo ultima per importanza quella inerente alla situazione internazionale . 
In materia di equilibri e di alleanze i comunisti dicono ora cose diverse da quelle affermate per tutti questi anni . 
Ma , a prescindere dalla sorte dell’ Europa unita , che il partito comunista osteggiò nel suo nascere , sta di fatto che l’ accesso dei comunisti al potere in Italia sarebbe tale da alterare l’ equilibrio mondiale , da creare difficoltà per lo stesso assetto emerso dalla conferenza di Helsinki , da mettere , a dir poco , in forte disagio il nostro Paese . 
Che possano non esservi riflessi sulla distensione e le relazioni internazionali , è impensabile . 
Al di là dei giudizi , pro o contro , della stampa d’ oltreoceano , si tratta di un pericolo effettivo e che non può essere sottovalutato . 
Anche i socialisti riconoscono , con un eufemismo , che questo fatto porrebbe dei problemi . 
Il timore è che si tratti di problemi estremamente gravi , di una svolta carica d’ imprevedibili conseguenze . 
È evidente che il Paese può decidere come crede , al di fuori di valutazioni esterne ed interne . 
Ma è nostro dovere chiarire ed ammonire con quella fermezza e quel vigore che sono richiesti dalla estrema importanza di quello che è in gioco nelle elezioni politiche del 20 giugno . 
[ Per la campagna elettorale in provincia di Bari ] 
Sono elezioni difficili , certo : 
si tratta – ha detto Moro – della scelta per molti versi più importante e qualificante che i cittadini sono chiamati a compiere dopo quella , storica , del 18 aprile 1948 . 
Sono diversi l’ ambiente ( « C’ era un più alto livello emotivo , allora ; 
oggi c’ è più riflessione » ) ; 
si è fatta più complessa ed articolata la situazione politica ; 
non siamo , come eravamo nel ‘ 48 , agli albori della vita democratica italiana , che s’ è fatta più matura e salda . 
Oggi è veramente in discussione se il Paese debba essere guidato ancora dalla Democrazia cristiana o dal Partito comunista . 
E noi diciamo chiaro – ha affermato Moro – che non esiste , non può esistere , non deve esistere un’ alternativa comunista alla Democrazia cristiana . 
Il voto del 15 giugno ha raccorciato la “ distanza di sicurezza ” fra la Democrazia cristiana ed il Partito comunista . 
Siamo ora chiamati ad una prova di appello , ad una prova decisiva . 
Abbiamo diffidenze non per questa o quella persona , per questa o quella dichiarazione dei comunisti . 
Abbiamo diffidenza per il mondo comunista : 
diffidiamo di una forza la cui potenza sarebbe prevalente anche contro la migliore buona volontà del Pci . 
Contro tutto questo , la Democrazia cristiana oppone le ragioni della sua storia , la forza delle sue idee , il coraggio e la coerenza delle sue scelte . 
La Dc non è solo il partito dei nostri ricordi – ha detto ancora Moro – non è solo il partito di grandi scelte di fondo ( il pluralismo , l’ atlantismo , l’ europeismo , cui pure oggi – strumentalmente – lo stesso Partito comunista si richiama ) ma è , e resta , il partito dell’ avvenire , il partito dei giovani . 
Non siamo mai stati un partito di esclusivismo , di isolamento , nemmeno quando , appunto nel 1948 , conquistammo la maggioranza assoluta . 
Ne è , del resto , testimonianza il nostro discorso trentennale sulle collaborazioni politiche . 
Occorre che gli elettori siano indotti a momenti di attenta riflessione sul significato complessivo della presenza della Democrazia cristiana nella vita del Paese : 
garanzia di continuità delle istituzioni democratiche , difesa strenua della libertà come noi la concepiamo . 
È nostra ferma aspirazione – ha detto ancora il presidente del Consiglio – recuperare la solidarietà fra i partiti democratici ; 
è nostro desiderio riannodare le fila di un discorso che pure ha avuto momenti di feconda collaborazione ; 
rimane intatta la vocazione della Democrazia cristiana per le collaborazioni democratiche . 
Per uscire dalla confusione creata dagli esiti del voto del 15 giugno è necessario rendere forte , più forte , la Democrazia cristiana . 
Ci sforzeremo di coinvolgere in un ritrovato comune impegno democratico anche il Partito socialista italiano , senza che esso ci imponga pedaggi che non possiamo pagare . 
Anche sul piano economico , le prospettive di ripresa – ha concluso Moro – dipendono in gran parte dall’ esito del voto cui gli italiani saranno chiamati il 20 giugno . 
La crisi economica , frutto di eventi anche esterni al nostro Paese , è indubbiamente in parte riconducibile all’ attuale quadro politico incerto . 
Una netta conferma della Democrazia cristiana come partito più forte , come polo di attrazione di altre forze democratiche , sarebbe certo il miglior tonico per la nostra economia . 
[ Discorso elettorale a Trento ] 
Esprimo indignazione e preoccupazione per i sanguinosi avvenimenti che hanno turbato la campagna elettorale . 
Nell’ esperienza della nostra vita democratica si era progressivamente verificata una maturazione della coscienza pubblica , tale da assicurare tranquillità nello svolgimento della dialettica politica ed in particolare in momenti di elezioni . 
In questi ultimi anni la violenza è invece penetrata nel tessuto della nostra società , partendo da posizioni d’ intolleranza faziosa , per giungere fino al delitto . 
Spesso , come nel gravissimo episodio di Sezze , la violenza è chiaramente fascista ; 
ma essa ha , in talune manifestazioni , un altro segno . 
La violenza , che contraddice il valore essenziale della democrazia , è da respingere fermamente e da mettere al bando . 
I pubblici poteri vi sono impegnati così come , del resto , tutti i cittadini . 
Una campagna elettorale può essere accesa e polemica , ma deve restare un confronto democratico . 
È ora necessario che sia fatta giustizia . 
Ma è anche necessario che l’ intero popolo italiano garantisca le condizioni di una civile competizione come espressione del bene supremo della libertà . 
I socialisti hanno avanzato alcuni rilievi critici ed hanno detto che io dovrei loro molta gratitudine . 
Ed in effetti io non ho dimenticato , e ne sono giustamente riconoscente , alcuni anni di fiduciosa ed anche di feconda collaborazione . 
Considero un privilegio l’ avere concorso alla nascita prima ed alla ripresa poi della politica di centro-sinistra . 
Nel ’ 68 e nel ‘ 76 l’ intesa si è interrotta . 
Non vi è in proposito nessuna recriminazione personale da fare . 
Nelle due crisi verificatesi quest’ anno , si è avuta , a mio giudizio , la rottura imprudente di un delicato equilibrio con il conseguente precipitare verso le elezioni anticipate . 
Per evitarle la Democrazia Cristiana aveva accettato la costituzione , addirittura temeraria nelle condizioni del Paese , di un Governo monocolore . 
Ma la determinazione socialista di giungere alle elezioni anticipate ha fatto registrare una grave frattura . 
Leggi importanti , che potevano essere approvate , compresa quella urbanistica e sanitaria , sono state accantonate . 
La ristrutturazione industriale , che avrebbe potuto essere largamente emendata , è rimasta bloccata . 
Sono queste ed altre le cose , non meravigliose , come dice l’ on. De Martino , ma importanti che avrebbero potuto essere portate a termine . 
La crisi e le elezioni sarebbero state pienamente giustificate , se un nuovo e migliore equilibrio fosse stato in vista . 
Parliamo d’ imprudenza , perché , quando si è rotta la collaborazione , il nuovo non era certamente pronto . 
Siamo dunque di fronte all’ incognita elettorale con rischi aggiuntivi per l’ economia , che non sembra riparabile con le formule un po’ troppo semplici offerte dal Partito Socialista Italiano . 
Intento dichiarato di questo Partito , è di battere la detestata egemonia democristiana , alla quale , secondo l’ uso invalso , si attribuiscono tutti i mali del Paese . 
L’ on. Mancini chiarisce che la Democrazia Cristiana dev’ essere sconfitta ed esclusa dal Governo . 
Non è certamente espressione di integralismo o neointegralismo difendere l’ area propria della Democrazia Cristiana , un’ area importante e , a nostro avviso , essenziale per la difesa della libertà in Italia . 
Perché dovrebbe essere integralismo la nostra difesa e non l’ altrui attacco ? 
L’ apprezzamento che facciamo della funzione insostituibile della Democrazia Cristiana non ci rende , come non ci ha reso mai , insensibili al significato , più volte definito determinante , della presenza socialista in Italia . 
Non accettiamo come naturale ed inevitabile che essa debba esprimersi a scapito della forza e capacità rappresentativa della Democrazia Cristiana . 
Siamo infatti convinti che ciò altererebbe l’ equilibrio del Paese e favorirebbe , non già i socialisti , ma i comunisti , la cui egemonia diventerebbe inevitabile e profondamente incisiva . 
Una questione socialista dunque esiste , ma viene prospettata , nella forma della dura polemica contro la Democrazia Cristiana , in modo sbagliato . 
C’ è da augurarsi che le asprezze , delle quali non abbiamo preso l’ iniziativa , siano superate nella pratica di una collaborazione dignitosa e fiduciosa . 
Per parte nostra la piena considerazione del Partito Socialista , malgrado l’ ambiguità che è nel rapporto con i comunisti , non è mai venuta meno . 
L’ idea , ripresa dall’ Avanti ! 
, di una mia sfida ai socialisti , è pura invenzione . 
Questa frase ruggente , che mi fu attribuita al tempo della crisi , io non l’ ho mai né detta né pensata . 
Spiacciono certamente i riferimenti alla tutela dei segreti politico-militari , evocati con enormi imprecisioni . 
In linea di principio nessun uomo di Stato e nessun partito di Governo può ignorare l’ esistenza di segreti di Stato . 
Si tratta solo di vedere quale uso misurato e responsabile se ne debba fare . 
Dovrebbero riconoscerlo i socialisti , che ambiscono ad una posizione centrale e garante e si pongono come mallevadori di fronte ai nostri alleati della fedeltà dell’ Italia ai propri impegni internazionali . 
[ Discorso elettorale ad Ancona ] 
« Queste elezioni non sono caratterizzate dall’ esistenza di una precisa formula politica della quale si chieda la continuazione con gli opportuni aggiustamenti . 
A parte la nebbia che c’ è intorno al cosiddetto governo di emergenza , alla sua possibile configurazione , alla sua concreta realizzabilità , si deve riconoscere che la messa in crisi della politica di centrosinistra preclude precise indicazioni positive . 
Resta però fermo almeno il principio della DC indiscutibile delle collaborazioni democratiche le quali sono , prima che una necessità , un valore da non disperdere anche nella confusa situazione che caratterizza queste elezioni anticipate » . 
« Sembra d’ altra parte difficile negare che fondamento di efficaci collaborazioni e di stabilità politica sia la forza centrale della DC posta a presidio delle libere istituzioni e del progresso sociale del Paese . 
Non stupisce che proprio un attacco alla forza e alla funzione della DC sia condotto da partiti che vogliono sovvertire la situazione . 
Stupisce invece che una tale sorta di attacco indiscriminato sia portato talvolta da forze che sono preoccupate dell’ assetto democratico del Paese e non intendono piegarsi all’ egemonia del partito comunista . 
Così talune polemiche provenienti dalla socialdemocrazia e non in linea con la nobile ispirazione che è propria di una personalità quale quella di Giuseppe Saragat . 
È proprio questo partito , che , tra l’ altro , ha fatto ricorso a motivi scandalistici i quali erano stati in generale opportunamente evitati . 
Colpisce anche l’ argomentazione liberale per la quale egemonia comunista ed egemonia democristiana sono sullo stesso piano ed egualmente nefaste . 
A parte il valore di un tale giudizio politico , non si vede a che cosa porti una impostazione così scarsamente costruttiva . 
Se un siffatto attacco concentrico dovesse avere un effetto ne sarebbe certamente sconvolto l’ assetto politico italiano e diminuita la sicurezza del Paese . 
Per un calcolo sbagliato si avrebbe un grave danno » . 
« È perciò doveroso mettere in guardia contro queste fantasiose elaborazioni di un nuovo ordine politico , fermo restando il valore che si attribuisce a partiti la cui collaborazione è stata e sarà ricercata con rispetto dalla DC » . 
[ Sulla politica economica ] 
Le difficoltà della nostra economia , un po’ velate dal dibattito elettorale , ritorneranno in grande evidenza dopo il 20 giugno . 
I richiami sono venuti da sedi obiettive e qualificate , talvolta propriamente politiche , talvolta no. Ma non sono mancate neppure le speculazioni di parte e gli assurdi tentativi di caricare la Democrazia Cristiana , in questo come in ogni altro campo , di tutte le responsabilità . 
Eppure gli allarmi , che sono stati manifestati , riecheggiano gli avvertimenti da noi dati responsabilmente in Parlamento ed ai Sindacati e non senza offrire correttivi e contropartite , quali potevano essere giustamente richiesti . 
Così è innanzitutto per quanto riguarda il deficit pubblico , che , ad esempio , l’ on. Berlinguer ci rinfaccia come uno dei segni del malgoverno della Democrazia Cristiana . 
Sembra di sognare . 
È come se il Partito Comunista non avesse alcuna dimestichezza con il Parlamento , nel quale queste spese vengono decise , facendo i partiti prevalere esigenze politiche , anche in sé apprezzabili , sulla responsabile posizione restrittiva del Governo . 
Non è difficile valutare in quale misura gli oneri finanziari delle leggi si siano accresciuti nel corso del dibattito politico e parlamentare e spesso su emendamenti comunisti come di altri . 
Con diversi titolari al Ministero del Tesoro dal 1971 al 1975 il fabbisogno netto del settore pubblico ha raggiunto mediamente il 9 % del reddito nazionale contro il 5 % del quinquennio precedente . 
Nel 1973 si è avuta la punta massima , essendo in quell’ anno il fabbisogno netto del settore pubblico risultato pari al 12 % . 
Un fiume di parole e un fiume di propositi di buona volontà caratterizzano le proposizioni di coloro che , dopo aver rilevato l’ abnorme livello del deficit del settore pubblico , si propongono di procedere alla sua riconduzione entro livelli più accettabili . 
Ci si concentra , in genere , sul tema della riduzione della spesa corrente . 
Quest’ ultima , peraltro , una volta assunti gli impegni legislativi , presenta una rigidità al di là di ogni previsione , così da comprimere la spesa in conto capitale che resta forse al di sotto degli obiettivi che dovrebbe conseguire . 
Il problema dal lato della spesa è in misura notevole quello di un assetto più produttivo dell’ amministrazione pubblica , che va riorganizzata con un impegno che deve qualificare la prossima legislatura . 
Un discorso realistico sul livello del deficit del settore pubblico deve toccare il lato della entrata . 
Vi sono certo delle lacune e talune vistose . 
È vero che , nonostante l’ armamentario fiscale recentemente posto in essere con la riforma tributaria e con le innovazioni che da essa derivano , ancora il livello del gettito tributario italiano è inferiore a quello dei Paesi più industrializzati del mondo occidentale . 
In questo settore si deve operare , come , del resto , si è incominciato a fare , con proposte concrete , apprezzate anche dai Sindacati , negli ultimi due governi , ai quali mi riferisco , solo perché ne ebbi la responsabilità . 
La Democrazia Cristiana si pone come obiettivo preminente della sua azione di politica economica nella prossima legislatura quello di condurre una politica fiscale capace di assicurare all’ erario i frutti della riforma tributaria e delle leggi integrative , successivamente approvate dal Parlamento . 
Nonostante quel che si è fatto sin qui , non ci dichiariamo soddisfatti dei risultati ottenuti . 
Ogni sforzo sarà compiuto , specialmente agendo mediante l’ inchiesta per campione , accompagnata dalla decisione immediata di sanzioni penali , per aumentare il gettito tributario . 
Sappiamo che tutto ciò implica un più profondo ed organico impegno dell’ amministrazione delle finanze ; 
da quella amministrazione ci proponiamo di partire per rifare l’ amministrazione dello Stato . 
Le difficoltà della nostra economia non derivano però soltanto dal livello del deficit , ma anche della quantità di reddito che si destina ai consumi e dalla ripartizione delle risorse fra consumi e investimenti . 
Un giudizio sereno ci deve però portare a constatare che dal 1972 al 1975 abbiamo utilizzato , per soddisfare consumi e investimenti , mezzi finanziari eccedenti le risorse che abbiamo prodotto . 
Questa differenza la si ritrova nel deficit della bilancia dei pagamenti che , anno dopo anno , si è determinato per far fronte ad una situazione sulla quale più volte abbiamo richiamato l’ attenzione degli italiani , ma che con le nostre sole forze non siamo riusciti a dominare . 
In contropartita di questo squilibrio fra risorse prodotte e risorse utilizzate ci ritroviamo con un carico di debiti verso l’ estero di oltre 16 miliardi di dollari difficilmente sopportabile per la nostra economia . 
Non essendo quindi possibile proseguire lungo la strada di ulteriore indebitamento verso l’ estero e dovendosi anzi praticare una politica di graduale riduzione dell’ indebitamento esterno occorre affrontare con serietà il problema dell’ adeguamento del tenore di vita degli italiani alle risorse che realmente l’ economia del Paese produce , non dimenticando che una parte delle stesse deve essere destinata alla riduzione del debito verso l’ estero . 
I sacrifici maggiori debbono certamente essere fatti da coloro che stanno meglio . 
E sacrifici sono necessari , non soltanto per ristabilire un soddisfacente equilibrio economico finanziario , ma anche per tornare alla situazione degli anni ‘ 50 e degli anni ‘ 60 , nei quali la quota di ricchezza destinata ad investimenti oscillava intorno al 25 % contro il 18-19 % di oggi . 
Senza investimenti non soltanto non si creano nuovi posti di lavoro e quindi non si soddisfano le attese dei giovani , ma si rischia di far invecchiare l’ apparato produttivo italiano e di emarginarlo giorno per giorno dal contesto internazionale . 
I redditi che appartengono alla fascia medio-elevata vanno bloccati per un certo tempo ; 
i redditi più bassi vanno elevati nella misura in cui cresce l’ economia del Paese ; 
in aggiunta a ciò , la più incisiva gestione della politica fiscale concorrerà a tagliare i consumi non necessari di quelle categorie e di redditieri che ancora oggi riescono ad evadere le imposte . 
Vengono in evidenza le forze sociali , chiamate , pur nella loro piena autonomia , ad assumere responsabilità , alle quali corrispondono quelle proprie delle forze politiche . 
Per grandi problemi , grandi responsabilità . 
È giusto parlare di ampio consenso , che certo dev’ essere perseguito , purché restino ferme le conseguenze istituzionali ed i ruoli rispettivi della maggioranza e dell’ opposizione . 
Emergono dunque , insieme con i contenuti , che debbono avere particolare evidenza , anche i grandi temi degli schieramenti politici . 
[ Discorso elettorale a Potenza ] 
Cari amici , vi sono estremamente grato per queste accoglienze così calorose , come ha detto l’ amico Colombo , confortatrici e incitatrici per il lavoro che ci sta ancora davanti . 
È un segno di simpatia da parte vostra , al quale corrisponde una naturale simpatia , umana , da parte mia , non senza il ricordo presente di alcuni anni che io ho vissuto a Potenza da bambino ; 
anni che sono stati sufficienti perché io ricordassi sempre questa città . 
Ringrazio il segretario Provinciale per le sue gentili e amichevoli parole e per l’ impostazione coraggiosa e netta che ha dato ai temi elettorali che ci stanno dinanzi ; 
saluto , con la più viva cordialità i dirigenti del partito , i parlamentari , i candidati , i miei collaboratori , in maniera del tutto particolare il presidente Colombo , con il quale ho avuto una lunga consuetudine di comune e fecondo lavoro , nel corso del quale ho potuto apprezzare tutto il vigore della sua intelligenza e la sua forza di carattere . 
Non occorrono doti minori di queste , per resistere in un ufficio così difficile , così scomodo , così carico di incomprensioni , quale è quello di Ministro del Tesoro , che Emilio Colombo ha ricoperto con grandissima dignità ed efficacia , nel corso di tanti anni . 
Credo di essermi giovato pienamente della sua collaborazione , che non avrei potuto in nessun modo lasciar cadere ; 
sono stato e sono solidale con lui , con un giusto e doveroso apprezzamento , di fronte ad attacchi ingiusti che tendono a colpire non soltanto la sua persona , che è eminente nel partito , ma , attraverso la sua persona , il partito delle Democrazia Cristiana . 
Rivendico la bontà e l’ utilità dell’ opera svolta dall’ amico Colombo da Ministro del Tesoro al servizio del Paese nel corso di tutti questi anni . 
Credo voi possiate essere orgogliosi di averlo vostro rappresentante . 
Cari amici , è difficile raccogliere in una sintesi , se pur necessaria , i molteplici motivi che si affacciano alla nostra mente in questa vigilia elettorale . 
Quali sono le cose che dobbiamo ricordare ? 
Quali sono le cose su cui dobbiamo riflettere ? 
Quali sono le cose delle quali dobbiamo discutere ? 
Io credo che sia in prima linea doveroso rivelare l’ estrema delicatezza di questa prova elettorale . 
Abbiamo parlato tante volte , nel corso di questi anni , di difficoltà da affrontare e superare nel corso delle competizioni elettorali e voi non ve ne stupite , perché vi abbiamo sempre dato ragione di queste difficoltà , perché ci è accaduto di definire la democrazia italiana come una democrazia « difficile » ; 
qualcuno dice « speciale » , e forse è anche vero , comunque io preferisco dire una democrazia « difficile » cioè una democrazia nella quale non vi è completa omogeneità nei principi , nei valori riconosciuti dalle forze politiche in competizione . 
Sicché sono elezioni nelle quali non si discute , come nel mondo anglosassone soltanto di programmi , i quali hanno pure la loro importanza , ma non toccano il sistema politico ; 
si discute invece appunto di principi e valori , che toccano il sistema politico . 
Questa è la difficoltà della situazione italiana ; 
tante volte nel corso di questi anni , e non solo in occasione delle elezioni politiche propriamente dette , ma anche in occasione delle elezioni amministrative , ci è accaduto di rivolgerci con accenti drammatici all’ elettorato mettendolo in guardia di fronte al rischio che anche una diversità , una incoerenza nella linea politica , che si verificasse in occasione di elezioni amministrative potrebbe mettere in discussione la linea politica generale del Paese : 
e devo dire che il Paese ha sempre risposto , mirabilmente fino a questo momento per essere la nostra una democrazia « difficile » , una democrazia che ci richiede , che ci richiama in guardia , vigilanti , attenti . 
Il Paese , nelle innumerevoli volte in cui è stato consultato ed ha potuto liberamente esprimersi , nel corso di questi anni , ci ha dato una risposta coerente , cioè , una risposta in linea con l’ idea forte del primato della DC , di un primato della DC che doveva servire non come strumento per soffocare altre forze politiche , ma come un principio di stabilità e di continuità nella vita democratica del Paese . 
Quel che ha caratterizzato questi 30 anni , tutte queste autentiche prove elettorali è stata la univocità del risultato con piccole variazioni di minore rilievo . 
Noi abbiamo potuto conservare saldo in questi anni il primato della DC , abbiamo potuto stabilire una distanza di sicurezza tra DC e Partito Comunista , cioè un divario tale che consentiva di contenere democraticamente il Partito Comunista nella sua funzione di opposizione . 
Ed ha garantito alla DC la funzione di governo e la capacità di attrarre , in un insieme equilibrato , forze politiche democratiche , del resto mutevoli nel tempo , le quali hanno costituito le coalizioni che intorno alla DC e con la DC hanno governato il Paese . 
Naturalmente uno schieramento politico nel quale il Partito Comunista era sempre una grande forza , era uno schieramento politico che poneva problemi e noi abbiamo riproposto questi problemi al popolo italiano , ma li abbiamo affrontati e li abbiamo risolti . 
In questo momento questi problemi si presentano più grandi e questa è la prima caratteristica di questa eccezionale prova elettorale , perché per la prima volta si è verificata una smagliatura , per la prima volta si è verificata una incoerenza nel comportamento del corpo elettorale in occasione delle elezioni regionali . 
Dobbiamo dare atto che le smagliature non sono venute qui e non sono venute in generale nel Mezzogiorno , sono venute altrove ; 
ma è un fatto che , per la prima volta , con il 15 giugno la distanza di sicurezza , che era stata conservata sostanzialmente intatta per un trentennio tra DC e Partito Comunista si è raccorciata e noi ritroviamo , sulla base dei risultati regionali , il Partito Comunista a ridosso della DC . 
Ecco che cosa è la elezione di oggi , è un’ elezione caratterizzata da una situazione nuova ed allarmante : 
sia ben chiaro non incontrollabile , ma tale da dover essere controllata con un accentuato impegno di vigilanza e di presenza dei democratici e dei democratici cristiani . 
Il quesito al quale dobbiamo rispondere quindi è : 
questa gara che si è ingaggiata in questo momento drammatico , carica di tensioni sarà vinta dalla DC o dal Partito Comunista ? 
E con ciò io non esprimo assolutamente alcun pessimismo , ma credo che sia doveroso presentare all’ elettorato le cose come sono : 
questa circostanza nuova di una gara tra due partiti che sono ormai ravvicinati tra di loro . 
Occorre un grande impegno per distaccarli , come è necessario che avvenga , ricacciando indietro , a distanza di sicurezza , il Partito Comunista . 
Questo è il quesito e il significato essenziale di questa elezione . 
Nelle altre vi era un pericolo potenziale , cioè di un Partito Comunista che poteva crescere in maniera abnorme , imbarazzante , questa volta il pericolo è attuale perché questo partito è cresciuto nelle elezioni che sono dietro alle nostre spalle ; 
ma è cresciuto in maniera strana , in maniera tale che noi possiamo pensare che il recupero sia in atto e che quindi questa gara , per quanto difficile , possa essere vinta dalla DC , possa essere vinta dalla democrazia solo che noi riusciamo ad effettuare una grande opera di chiarimento e a ricreare una grande convergenza popolare intorno alla Democrazia Cristiana . 
Certo questo avviene in circostanze difficili ; 
avviene in un momento di elezioni anticipate e le elezioni anticipate sono certamente espressione di un trauma che si è verificato nel Paese . 
C’ è qualche cosa che ha tagliato il corso normale della legislatura , spazzando via una serie di quelle leggi delle quali poi si lamenta la mancanza ; 
e da parte socialista , qualche volta , ci si rinfaccia di non avere , per esempio , approvato la riforma urbanistica o la riforma sanitaria . 
Ebbene erano due leggi che erano in Parlamento , in condizioni di poter essere approvate nel corso di questo ultimo anno di legislatura se essa avesse avuto la sua fine naturale e potrei indicare tante altre leggi importanti e attese , mature nella coscienza pubblica e nella opinione parlamentare . 
Noi abbiamo cercato di portare fino alla sua conclusione la legislatura , per non renderla più drammatica , per poi proporre così immediatamente l’ interrogativo al quale facevo riferimento innanzi , l’ interrogativo della priorità della DC , o del Partito Comunista . 
Volevamo terminare la legislatura , perché sapevamo oltretutto di essere di fronte ad una situazione economica e monetaria difficile , anche come riflesso di fenomeni mondiali che non dobbiamo dimenticare sono di dimensioni tali da coinvolgere fatalmente la nostra economia : 
è una favola quella di responsabilità tutte specifiche dell’ Italia . 
Avevamo le difficoltà economiche e proprio queste difficoltà economiche ci consigliarono di evitare la fine anticipata della legislatura e , per giungere con un buon contenuto programmatico alla fine normale della legislatura , abbiamo compiuto degli atti di buona volontà , in un momento nel quale il Partito Socialista cominciava a dissociarsi dalla maggioranza , a rovistare fuori dal terreno del Governo con la tentazione di rientrare su quel terreno della opposizione dal quale l’ avevamo tratto fuori noi con la nostra iniziativa nella politica di centro-sinistra . 
Di fronte a questa nascente tentazione del Partito Socialista di ritrarsi indietro , noi abbiamo costituito un difficile governo bicolore con il Partito Repubblicano , sola forza disponibile ed abbiamo , tra enormi difficoltà , cercato di governare il Paese . 
Ma questo principio di dissociazione del Partito Socialista si accentuava dinanzi ai risultati del 15 giugno e si vedevano i primi frutti della avanzata del Partito Comunista e della raccorciata distanza dalla DC . 
Il Partito Socialista tendeva ad allontanarsi sempre più , immaginava ipotesi politiche diverse da quelle che noi avevamo accettato , in definitiva tendeva a cambiare il quadro politico nel corso della legislatura . 
Noi abbiamo sostenuto il nostro carico di Governo malgrado non infrequenti attacchi e contestazioni che si sono andati accelerando dopo il 15 giugno . 
Ci siamo trovati così a un certo momento coperti da una promessa che il Governo sarebbe durato almeno fino alla stagione dei congressi ; 
non era molto , ma sarebbe stato per lo meno l’ approdo a un momento nel quale i partiti avrebbero potuto assumere le loro responsabilità ; 
ma in modo inopinato . 
Dopo qualche giorno ci siamo trovati di fronte a un attacco frontale , ad una crisi di Governo con delle argomentazioni che non ci hanno persuaso , con un giudizio di radicale inidoneità di alcuni provvedimenti , uno dei quali è poi passato in Parlamento con modesti emendamenti . 
Quindi , senza alcuna difficoltà , si coglie , cari amici , la pregiudiziale politica . 
Allora noi ci siamo messi faticosamente a gestire una delle crisi più lunghe , più dolorose , più mortificanti del dopoguerra . 
Io non ne faccio la storia , ma voglio ricordare per senso di responsabilità il dibattito che c’ è stato tra noi democratici cristiani , che non siamo divisi , ma certamente quando è il momento discutiamo di quello che è utile per il Paese prima che per il partito . 
Ci siamo anche un po’ divisi tra noi nel dubbio , nel dubbio grave se convenisse alla DC , se fosse giusto cha la DC si assumesse da sola l’ opera di Governo perché le altre forze politiche non erano disponibili , perché l’ effetto del 15 giugno è stato questo drammatico disgregarsi delle forze politiche . 
Questo è il dato di fondo : 
la confusione , la disgregazione . 
Rimanevamo solo noi , e potevamo fruire non di appoggi , tanto quanto di neutralità che chiamavamo costruttiva ; 
ma potete capire cosa poco significhi una neutralità costruttiva e quanto poco duri una neutralità costruttiva . 
Con fatica , e Colombo lo ricorda , abbiamo fatto prevalere nella nostra direzione il senso di responsabilità della DC . 
Abbiamo detto che la DC non si è assentata mai . 
In tanti anni ; 
altri si sono fatti indietro , altri hanno chiesto un periodo di riposo , altri si sono messi a ripensare alla propria posizione . 
Noi abbiamo pazientemente atteso , il Paese non poteva attendere e la DC è stata sempre lì pronta ad assumere anche sola tutte le responsabilità . 
Io ho fatto valere questa ragione ; 
amici ci hanno confessato : 
non possiamo tirarci indietro questa volta ; 
per quanto la situazione sia estremamente difficile la DC farà il suo lavoro . 
Abbiamo cominciato a governare da soli con queste famose astensioni chiamate « costruttive » , e abbiamo avuto una precisa formale assicurazione che il Partito Socialista , che aveva fatto nascere il governo , come si diceva , per senso di responsabilità , non lo avrebbe fatto cadere e non lo avrebbe privato del suo necessario sostegno . 
Ebbene mentre nella prima crisi ci si proponeva l’ alternativa : 
o Governo di emergenza o Governo monocolore , dopo pochissimo tempo siamo giunti ad un’ altra alternativa : 
o Governo di emergenza o elezioni anticipate . 
Allora il disegno socialista , il disegno politico socialista , frutto della decisione popolare in causa del 15 giugno , è apparso evidente : 
si voleva coinvolgere la DC in un Governo insieme con i comunisti , in una piattaforma di maggioranza nella quale fossero presenti i comunisti . 
Questo non lo potevamo volere , perché se altri ha potuto cambiare disinvoltamente la propria politica nel corso della legislatura , la DC ha doveri di coerenza e di impegni di fronte all’ elettorato che non le consentono di cambiare politica in maniera così disinvolta e leggera . 
Allora siamo stati costretti alle elezioni anticipate . 
Se si dice dall’ altra parte : 
« Le avete volute voi » , si dice il falso se con ciò si allude a una scelta della DC . 
Se avessimo voluto noi fare le elezioni anticipate , come tanti ci consigliavano , le avremmo fatte con l’ intento punitivo quando è stato messo in crisi il Governo bicolore e la popolarità del Partito Socialista , che aveva preso quella decisione , era più bassa che mai . 
Noi non abbiamo voluta questa punizione del Partito Socialista , non abbiamo voluto le elezioni anticipate . 
Se si vuole dire : 
« non le avete scelte ma le avete subite » , si dice la verità , ma bisogna precisare che le abbiamo subite per mantenere con onore il nostro impegno di fronte al corpo elettorale , di non voler fare un governo con i comunisti . 
Ma non è mancato neppure un ultimo tentativo : 
quel mio solitario appello , dico solitario perché c’ era solo la DC ; 
per fortuna eravamo in buona compagnia e anche era abbastanza vibrante la DC in quel momento ; 
ma era un appello solitario quando io in Parlamento , sede nella quale si usa dire che si prendono le decisioni politiche , i partiti si associano , si dissociano , ho proposto un accordo programmatico che eccitasse il senso di responsabilità del Partito Comunista , ma restando esso un partito di opposizione , cioè senza mutamento del ruolo , perché il mutamento del ruolo era una cosa inaccettabile per noi . 
Non abbiamo avuta nessuna seria risposta . 
Il programma presentato non è stato discusso , ci è stato detto semplicemente « no » , e non l’ hanno detto soltanto i socialisti , che avevano preso prima da soli l’ iniziativa delle elezioni anticipate , ma hanno detto « no » anche i comunisti , i quali stranamente si sono cominciati ad adeguare alla tattica ed alla strategia del Partito Socialista . 
E così ci siamo trovati con le elezioni nel momento peggiore , nel momento della crisi economica , nel momento della crisi monetaria , nel momento della crisi istituzionale ; 
e ci siamo resi ben conto , abbiamo avuto con Colombo delle giornate angosciose di quel che significava aggiungere agli elementi obbiettivi inerenti alla crisi economica , elementi subbiettivi ed incontrollabili , dati dalle incertezze della situazione politica , ma vedete che queste incertezze non si riflettono , quando non si sa cosa può accadere , quando vi sono delle incognite per l’ avvenire , quando noi diciamo pure , altro elemento aggravante che rende così importante questo momento storico , quando è la prima volta da tempo che ci presentiamo al corpo elettorale senza una formula politica da accreditare , di cui vogliamo il consolidamento . 
Una formula di cui si possa discutere se debba pesare più questo o quel partito , una che sia fuori discussione . 
Io da Presidente del Consiglio ho fatto le elezioni del ‘ 68 , avevo l’ orgoglio di presentarmi a parlare non a nome mio , a nome di una coalizione , che aveva una sua inquietudine interna , una dialettica , ma che era una coalizione che intendeva perpetuarsi nella successiva legislatura . 
Questa volta invece che cosa noi possiamo proporre ? 
Ecco la difficoltà nella quale ci troviamo ; 
che cosa possiamo proporre all’ elettorato e non possiamo stupirci che l’ elettore sia incerto , che guardi con apprensione all’ avvenire economico e sociale del Paese , poiché non vi è questa ipoteca comunista da rimuovere , poiché non si profila una maggioranza , perché le forze politiche sono dissociate , perché la politica di centro sinistra è stata dichiarata fallita . 
Non è un quadro certo attraente , confortante , e lo dico non per scoraggiarvi , ma per eccitare il vostro senso di responsabilità e per farvi convergere all’ unica realtà che noi possiamo proporre che è la forza della DC . 
E con ciò non vogliamo dire che la DC penserà a tutto , provvederà a tutto ; 
sappiamo bene che vi sono enormi problemi da risolvere e in questo momento noi che cosa possiamo dire al Paese se non che esso ha davanti a sé ancora una volta quella DC che da De Gasperi in poi ha perseguito una politica di collaborazioni democratiche e certamente farà ogni altro sforzo per perseguire ancora in avvenire , per costituire coalizioni democratiche . 
Che cosa possiamo dire se non che , in queste coalizioni democratiche mantiene una sua naturale priorità quella politica di centro sinistra che altri ha voluto dichiarare conclusa e che noi possiamo dire conclusa solo perché altri lo ha detto , ma non per nostra convinzione ; 
perché noi crediamo che sia ancora valida questa politica , che non sia insignificante ed inutile lo sforzo che abbiamo fatto , ed insieme a noi anche il Partito Socialista che ha subito una scissione quando abbiamo portato nell’ area di Governo , con piena fiducia il Partito Socialista , per fare convergere due forze di ispirazione diversa : 
una cristiana , l’ altra libertaria e socialista , ma due forze che credevano in comune nella libertà . 
Abbiamo creato , cercato di creare un equilibrio nella guida politica del Paese , per interpretare meglio l’ anima del nostro popolo in questa fase di svolta della società italiana . 
Può essere che questo debba essere abbandonato , finito ? 
e possiamo noi , almeno per quanto ci riguarda , non dire agli elettori : 
« Faccia il Partito Socialista quello che ritiene , per noi è ancora valida una formula di collaborazione democratica che involga in prima linea con tutta dignità e responsabilità la presenza del Partito Socialista » . 
Noi non abbiamo paura di discutere i programmi del Partito Socialista , chiediamo al Partito Socialista di venire esigente alla trattativa con noi , di portarsi , perché noi lo comprendiamo e lo rispettiamo , il suo patrimonio ideale , chiediamo che ci porti l’ insieme , qualche volta un po’ confuso , dei suoi contenuti programmatici , chiediamo che ci chieda , che pretenda qualche cosa come segno della sua presenza , della sua rilevanza , nel Governo e nella vita del Paese , chiediamo solo che non ci porti il Partito Comunista , cioè che non sia alterato il quadro politico , quel quadro politico che insieme con i socialisti abbiamo disegnato . 
C’ è difficoltà , c’ è dissociazione tra le forze politiche , e ne avete i segni , cari amici , nell’ attacco che le forze politiche conducono in modo concentrico veemente contro la DC tutte quante senza quasi esclusione : 
dal Partito Comunista al partito fascista Destra Nazionale . 
Ma queste due punte è naturale che siano in polemica con noi , e che vogliano sovvertire la situazione , ed è naturale che noi siamo in polemica con esse . 
È naturale che il Partito Comunista dica : 
« Io debbo demolire la DC » e noi a nostra volta diciamo che intendiamo contenerlo democraticamente sul suo terreno di partito di opposizione ; 
è naturale che i fascisti vogliano distruggere la DC anche se non sembra che il mondo che ne risulterebbe sarebbe per essi più consolante ; 
comunque è notoria , è scontata , la nostra radicale contrapposizione all’ estrema destra . 
Quindi comprendiamo questo attacco , lo comprendiamo meno quando ci viene da altre forze le quali hanno collaborato profondamente con noi ed hanno potuto redigere una funzione importante nel Paese grazie alla collaborazione della DC . 
Che senso ha sentire un Partito Liberale , un Partito Socialdemocratico chiedere la riduzione della forza della DC , ridimensionare , l’ egemonia della DC , dichiararla altrettanto soffocante e nefasta che l’ egemonia comunista . 
Che senso ha tutto questo nella realtà delle cose in Italia ? 
Qui mi pare che noi dobbiamo difenderci da questo attacco , questo non è soffocare le altre forze politiche , è rivendicare la ragione profonda di quel primato che rende possibile un articolarsi delle collaborazioni politiche intorno al nostro partito . 
Proprio le vicende del 15 giugno ci dicono quanto sia facile vedere slittare altre forze politiche verso diversi poli di attrazione . 
Quello che è avvenuto in molte amministrazioni locali , domani potrebbe riprodursi a livello nazionale , solo che mancasse il polo di attrazione costituito dalla DC , cioè se dovesse venire meno quel primato che la DC ha ricevuto per mandato popolare ed intende conservare . 
Chi si impegna per sminuire la DC non è che crei un panorama politico più frastagliato con varie forze che accordandosi tra loro possono bilanciare il Partito Comunista ; 
chi combatte contro il primato della DC è in realtà di fatto per il primato del Partito Comunista , perché la realtà delle cose è che vi sono questi due poli e se il polo di attrazione della DC decade , se questo punto di riferimento viene meno , è più grande , e più forte , è più incisivo il polo rappresentato dal Partito Comunista , e questo vale anche , cari amici , per i socialisti , i quali sembrano che siano estremamente impegnati anch’ essi , anche con maggiore durezza di linguaggio , nell’ opera di demolizione della DC . 
L’ Onorevole Mancini la vuole sinteticamente battuta ed esclusa dal Governo ; 
non ha l’ onorevole Mancini nemmeno un minimo di scrupolo , nemmeno un minimo di interrogativo . 
Sono quelle sintomatiche oscillazioni che consentono di parlare di ambiguità socialista . 
Che cosa vuol dire lavorare per demolire , ed escludere la DC dal Governo , se non propiziare una maggioranza di sinistra , una maggioranza comunista e socialista , qualche cosa di fronte alla quale il Paese si deve difendere . 
Queste , infatti , sono le due cose di fronte alle quali il Paese si deve difendere : 
il primato del Partito Comunista e la maggioranza del 51 % delle sinistre . 
Non è che sia univoco il linguaggio socialista ; 
c’ è tutta una gamma di sfumature che forse esprimono l’ imbarazzo di questo partito di fronte all’ intrico dei problemi che siffatte ed elastiche soluzioni vanno rivelando . 
Ma non si può [ non ] 
tener conto che esponenti qualificati , ieri , prima delle elezioni in una intervista , l’ onorevole De Martino , oggi l’ onorevole Mancini , puntano alla esclusione della DC . 
Sono pronti a fare il Governo con i comunisti . 
E questo che io dico , cari amici , non ha un significato negativo o polemico , cioè io non sono qui a dire queste cose all’ elettore se non per chiarire le idee , per cogliere l’ origine , la natura , le implicazioni di questa grave crisi nella quale viviamo , e di cui le elezioni anticipate sono le espressioni . 
Il mio intendimento non è punitivo , io non voglio che sia punito il Partito Socialista . 
Io desidero che da queste elezioni , attraverso la consapevolezza critica del dibattito che noi andiamo conducendo , esca più che un risultato numerico , un risultato politico , cioè che si levi il monito nei confronti dei partiti , dei partiti che furono associati , dei partiti che sono omogenei , perché credo che il Paese sia stanco di questa incapacità di coagulare maggioranze e di governare ; 
chiediamo che venga un monito per favorire l’ assunzione di responsabilità delle forze omogenee , un monito per respingere la disgregazione e volere l’ associazione . 
Aspettiamo un monito che sia anche incisivo nei confronti del Partito Socialista e ne metta in crisi il nervosismo permanente , la instabilità dei propositi e ricavi da questo partito di grandi tradizioni democratiche una forza reale concorrente nel Governo con la DC , al limite , cari amici , alternativa alla DC . 
Questo noi non dovremmo temerlo se il Partito Socialista fosse così rigoroso ed univoco come noi lo immaginiamo , come altri sono , sulla scena internazionale . 
Non dovremmo allora temere un’ alternativa che potrebbe portarci a una rigenerazione utile ; 
ma non possiamo non temere le ambiguità socialiste , non possiamo non temere una reale alternativa comunista . 
È questo che ci preoccupa , è di fronte a questa situazione che noi dobbiamo essere molto pronti . 
Che cosa possiamo presentare al Paese ? 
Possiamo presentare essenzialmente la forza della DC , in mancanza di coalizioni sicure , in mancanza di affidamento , non possiamo che dire al Paese in prima linea : 
rinforzate la DC , rinforzatela in tutte le direzioni . 
C’ è , dicevo prima , una incompatibilità radicale della DC con voti reazionari e fascisti , perché c’ è uno sbarramento sulla nostra destra che è altrettanto forte tanto quello che è sulla sinistra ; 
ma vi sono dei voti di inquieti , dei perplessi , di coloro i quali credono , sbagliando , di potere compiere un’ opera di resistenza al comunismo nell’ ambito del Movimento Sociale . 
Essi sbagliano : 
noi dobbiamo recuperare questi onesti consensi che nulla hanno a che fare con quel partito e possono invece rafforzare la DC , nel momento nel quale essa è chiamata a fronteggiare direttamente , democraticamente , il Partito Comunista . 
Possiamo così evitare tensioni e radicalizzazioni , possiamo utilizzare meglio questi voti ; 
del resto lo fanno i socialisti , lo fa l’ onorevole Mancini , non vedo perché non debba farlo la DC la quale del resto deve chiedere , come è stato detto dal segretario provinciale , pieni voti in tutte le direzioni perché il discorso politico è aperto e non dobbiamo pensare che solo nostri voti possano andare agli altri ma anche voti altrui possano o tornare o venire verso di noi se il nostro discorso sarà atteso e persuasivo . 
L’ obiettivo principale : 
« rafforzare la DC » . 
Con ciò non abbiamo risolto il problema . 
Sia ben chiaro non siamo così semplici , così ingenui , soprattutto di fronte al corpo elettorale da dire : 
« fateci forti e avremo risolto i problemi » . 
Ne avremo di lavoro per risolvere veramente i problemi di schieramento e poi i problemi di contenuto della vita politica italiana . 
Ma la convinzione politica fondamentale è che la DC sia forte , se non possiamo rifugiarci in una formula di governo , rifugiamoci nella DC , ritroviamoci nella DC ; 
si ritrovi il Paese nella DC , nella sua permanente funzione di alternativa democratica al Partito Comunista . 
Si è discusso tanto intorno alla parola da usare : 
opposizione , contrapposizione , diversità . 
Si è detto : 
« diversità è troppo poco » . 
Per me « diversità » è giusto quando diversità è veramente non una piccola variante , ma una diversità reale e radicale perché il nostro modo di intendere l’ uomo , la vita sociale , le istituzioni , gli strumenti politici è profondamente diverso dal modo con il quale l’ intende il Partito Comunista . 
Siamo nati così e siamo rimasti così nel corso di questi trent’ anni ; 
anche quel confronto di cui abbiamo parlato tante volte e di cui non dobbiamo aver timore di parlare di fronte all’ elettorato , perché non ci sono delle cose da dire in modo riservato ed altre in pubblico , ne possiamo parlare . 
Il nostro confronto è la dialettica democratica che è l’ essenza del nostro sistema , quindi è una valutazione comparativa delle nostre soluzioni in confronto a quelle proposte dal Partito Comunista ; 
ma nel fondo siamo diversi , sui principi non ci possiamo incontrare . 
C’ è una certa evoluzione del PCI , che non sarebbe certamente corretto negare , ma è questa evoluzione giunta ad un punto conclusivo e rassicurante ? 
Questa evoluzione è tale da sottrarre la piccola isola di un comunismo italiano assunto come diverso , alla influenza del grande male del comunismo mondiale che la circonda e la condiziona ? 
Questa è la verità e non è quindi un processo alle intenzioni quello che noi facciamo ma è un giudizio politico relativo alla esistenza delle condizioni di autonomia e di indipendenza , di non influenza , che possano consentire ad un comunismo italiano o eurocomunismo di andare fino in fondo sulla sua strada , quando sappiamo che non esiste fin qui il comunismo dal volto umano ? 
È questa consapevolezza che rende estremamente diffidenti ed attenti , ed è questa la ragione per la quale noi non possiamo accettare di essere sullo stesso terreno dei comunisti come partito di governo . 
Per il resto noi siamo alternativa democratica e costruttiva , non abbiamo la meschinità retriva della destra fascista , non abbiamo lo spirito della conservazione , non abbiamo il gusto della lotta frontale , ma siamo fermissimi come alternativa , come diversità democratica di fronte al comunismo . 
Il Paese ci ha accettato così , non ha accettato il fascismo come antidoto al comunismo , ha accettato la DC come forza discriminante e quindi capace di contenere nel gioco democratico il PCI sul terreno della opposizione , realizzando anche il confronto . 
Vivendo cioè questa democrazia difficile , rischiosa , che richiede ogni volta una decisione coraggiosa , che richiede adesso soprattutto una decisione coraggiosa . 
Possiamo presentare la DC al Paese accreditata , capace di essere ancora una volta un centro di raccolta di vaste correnti di opinioni ? 
Io credo di sì , solo che noi sfuggiamo alla sinistra suggestione di quella strategia della diffamazione , che è stata posta in essere al fine di deformare e rendere irriconoscibile il volto della DC . 
Si è parlato così di un partito corrotto ed inefficiente ignorando trent’ anni di vita nei quali noi siamo andati avanti , nei quali il Paese ha assicurato la sua libertà , ha consolidato le sue istituzioni , ha maturato la sua coscienza democratica , ha vissuto la dialettica delle opinioni , ha operato una grande trasformazione sociale . 
Si dice che il Paese è cambiato , che è tanto migliore , ma si dice questo come se ciò sia avvenuto ogni istante contro la DC . 
Ma mettiamoci d’ accordo : 
se il Paese è cambiato , in meglio , come indubbiamente è cambiato , come non pensare che ciò sia per l’ opera della DC , per la sua saldezza e per il suo impegno . 
E perché mai in questo momento il PCI si farebbe avanti con proposte politiche stranamente somiglianti alle grandi scelte storiche della DC ? 
Perché si parla ora di europeismo , quando si contrastò l’ Europa nel nascere ? 
Perché si parla di fedeltà agli impegni internazionali ? 
Evidentemente si usano delle chiavi che sono prese alla DC e con ciò si conferma la validità storica della nostra intuizione della storia . 
Non siamo , cari amici , noi che andiamo sul terreno altrui ; 
sono gli altri che vengono sul nostro terreno . 
E non si può , in queste condizioni , accusare la DC di inefficienza , di incapacità , di malgoverno . 
C’ è questa stranezza : 
ogni giorno c’ è un nuovo sondaggio di opinioni : 
per alcuni la DC è in irrimediabile declino , per altri gareggia e cresce in modo temibile , tanto che l’ onorevole Berlinguer , deve prendere posizione su questo e dire : 
« state attenti perché la DC cresce e si riprende e quindi bisogna raccogliere le forze per demolire la DC » . 
Io non sospetto che questi sondaggi non abbiano almeno in parte né fondamento scientifico né autenticità , ma non sono delle osservazioni sulla realtà , sono degli stimoli emotivi e voi ne capite la ragione : 
si vuole togliere , quando si parla proprio dell’ on. Berlinguer , di una DC in crescita , si vuole togliere il segno della tensione della drammaticità che questo mondo deve avere implicite nella grande scelta che si deve fare , si vuole impedire , rallentando la forza degli spiriti , che la DC raccolga , nel nome della sua tradizione e nel nome delle novità alle quali essa è pronta , quelle vaste masse di popolo che ancora una volta possono sbarrare la via al comunismo e ridare certezze consolanti per il nostro domani : 
è questo che si vuole impedire . 
Io non so , cari amici , come andranno le cose , io non ho pronostici da fare , non posseggo demoscopee . 
Dico che il nostro avvenire è nelle nostre mani ; 
non dico che il compito sia facile , dico almeno che esso non è impossibile e quindi mi rivolgo a voi , dico che il domani d’ Italia potete stabilirlo voi . 
Non so che cosa sarà domani , ma certo , amici e cittadini , raccogliamoci in un momento di riflessione e di consapevolezza , ripensiamo alla vita e all’ opera del nostro partito , ripresentiamolo con orgoglio , senza alcun complesso di inferiorità al nostro Paese , che può comprendere , che può rispondere . 
Io sono certo che , malgrado le difficoltà , noi non siamo nel segno di una irrimediabile decadenza e stanchezza , non siamo coloro che hanno chiuso una fase storica lunga e gloriosa . 
Siamo ancora , per necessità di cose , protagonisti della vita italiana e questa fase nuova , che viene e si caratterizza per tutte le sue importanti novità , è la fase che può e deve avere ancora una volta come protagonista la Democrazia Cristiana . 
[ Discorso elettorale a Brescia ] 
Vivissima emozione e profondo cordoglio desidero esprimere per l’ efferato delitto di Genova e rendo omaggio alle vittime che rappresentano l’ autorità dello Stato . 
Contro di essa appunto la violenza sovvertitrice si rivolge . 
Ma indirizzandosi contro lo Stato , ordinatore e garante , la violenza colpisce tutti e mette in forse la nostra libertà . 
Quale che sia il particolare disegno che sta a base di siffatta mostruosa esplosione di delinquenza , bisogna dire che questo fatto minaccia le nostre istituzioni e costituisce ragione di gravissimo turbamento nel delicato momento elettorale . 
La risposta non è solo nell’ impegno delle autorità competenti nel chiarire la situazione e nel fare giustizia , ma anche nella unanime reazione morale e politica del Paese e nella compostezza e fermezza con le quali il popolo italiano e le forze politiche sapranno vivere queste ore tristi e difficili della nostra vita nazionale . 
Vorrei richiamarmi alle ragioni ideali che la Democrazia Cristiana intende far valere ancora una volta in occasione di queste decisive elezioni ed intorno alle quali essa promuove una mobilitazione popolare , capace di dare unità e fiducia al Paese ed aiutarlo a superare le gravi difficoltà del momento . 
Benché l’ attacco concentrico alla Democrazia Cristiana non sia cosa nuova , non certo per nostra responsabilità , asprezze e punte personali inconcepibili in passato possono compromettere talvolta un civile confronto . 
Una mostruosa deformazione distorce la fisionomia della Democrazia Cristiana nell’ intento di allontanare il nostro fedele elettorato . 
Tocca a noi difenderci , ristabilendo la verità e rafforzando i collegamenti tradizionali e fin qui mai venuti meno con le masse di popolo che ci seguono . 
Una tale difesa , vigorosa , ma non faziosa , è necessaria , per evitare che sia compromessa la stabilità del Paese che è in larga misura fondata sulla forza e l’ autorità della Democrazia Cristiana . 
Senza di essa il Partito Comunista diventerebbe egemone e le collaborazioni democratiche non potrebbero snodarsi libere ed efficaci . 
Non è in gioco la sopravvivenza della Democrazia Cristiana , ma la sopravvivenza della democrazia , che non si regge senza una forte Democrazia Cristiana . 
Ciò non vuol dire affatto , come si è detto polemicamente , che la Democrazia Cristiana si ritenga la sola garante e la sola protagonista . 
Ma essa è garante e protagonista in modo essenziale ed insostituibile . 
La mobilitazione popolare , che la Democrazia Cristiana ha promosso nella libertà nel corso di trent’ anni , è certo alternativa al movimento comunista . 
Ma si tratta di alternativa rigorosamente democratica , cui fa puntuale riscontro l’ essenziale e mai smentita opposizione al fascismo . 
Ogni accusa di debolezza e di incertezza è priva di qualsiasi fondamento e fa parte dell’ armamentario fazioso delle menzogne politiche . 
In questi anni mai la minima tentazione illiberale ha potuto affacciarsi e le spinte progressiste hanno potuto trasformare profondamente il Paese . 
Ciò è avvenuto non contro o senza , ma con la Democrazia Cristiana in posizione di guida . 
Ho visto avanzare rilievi perché ho chiesto che onesti consensi confluissero verso di noi , vincendo la tentazione di convergere verso destra . 
Si tratta , ho detto e ripeto , di voti democratici che potrebbero essere deviati dalla paura o da una non appropriata analisi della situazione . 
Prima di me lo ha detto l’ on. Mancini , così come , a suo tempo , l’ on. Berlinguer si compiacque che voti provenienti da destra fossero andati a rafforzare lo schieramento del " no " in occasione del referendum sul divorzio . 
In realtà credo sia interesse della democrazia che il maggior numero possibile di voti esca da una condizione di sterilità ed alimentino la dialettica democratica . 
Non deve trattarsi certo di voti fascisti che sono incompatibili con la Democrazia Cristiana come con qualsiasi partito democratico . 
Noi chiediamo al popolo italiano consensi per una politica democratica , popolare , antifascista , capace di realizzare la svolta in atto del Paese verso una nuova società . 
Nessuno tema che noi possiamo deviare da questa direttrice di marcia . 
Ma nessuno speri che possa venir meno quell’ essenziale garanzia democratica , a dare la quale siamo definitivamente impegnati di fronte al Paese . 
[ Discorso elettorale a Milano del 9 giugno 1976 ] 
Se si componessero in un mosaico tutte le accuse rivolte alla Democrazia Cristiana ne risulterebbe un’ immagine di questo partito tale da doversi , poi , chiedere come la Democrazia Cristiana abbia potuto governare per trent’ anni l’ Italia in queste condizioni e quali responsabilità siano da addebitare alle forze politiche e sociali , collaboranti con essa o all’ opposizione , che hanno tollerato per tanto tempo una situazione del genere . 
Ecco a quali deformazioni conduce una campagna elettorale che a parole tanti hanno detto di non volere drammatizzare ma che con i fatti hanno invece contribuito a rendere sempre più difficile gettando ombre che rischiano di proiettarsi anche sul futuro . 
Ma non ci si è accontentati di presentare la Democrazia Cristiana come tutta corrotta ed inefficiente ; 
si è giunti , negli ultimi giorni , a mettere in dubbio anche la sua stessa natura democratica . 
In verità si dipinge la Democrazia Cristiana di destra , perché la si vorrebbe collocata a destra per poterla più facilmente emarginare dalla sua posizione di perno dello schieramento politico democratico . 
Si vorrebbe che non reagissimo a questo attacco , a questa distorsione della fisionomia propria della Democrazia Cristiana ; 
che accettassimo , come cosa del tutto naturale , il tentativo di allontanare da noi il nostro fedele elettorato . 
Ed invece dobbiamo difenderci non solo per ristabilire la verità , non solo per rafforzare i legami che da trent’ anni ci uniscono a grandi masse di popolo , ma soprattutto per evitare che si apra nel Paese un drammatico vuoto quale sarebbe quello lasciato dalla sconfitta della Democrazia Cristiana . 
Dobbiamo perciò riproporre a tutto il popolo italiano l’ immagine autentica del nostro partito – democratico , popolare , antifascista – che , appunto perché tale , ha garantito la libera e pacifica evoluzione del Paese ; 
che , con la sua concezione della società e dello Stato , ha permesso e favorito un vero pluralismo istituzionale , economico e sociale ; 
che , con la scelta di una appropriata politica di amicizia e di alleanze , ha inserito costruttivamente l’ Italia nel contesto internazionale . 
Dobbiamo dire che siamo ancora utili e necessari all’ Italia , senza pretese egemoniche , aperti a libere ed efficaci collaborazioni democratiche , ma rivendicando , come essenziale ed insostituibile , la nostra funzione per la stabilità delle istituzioni e l’ avvio ad una nuova società . 
[ Sulle elezioni europee ] 
Caro Direttore , 
nella lettera a me diretta , pubblicata l’ 8 giugno dal suo giornale , il presidente del Movimento federalista europeo , Albertini , mentre riconosce il valore dell’ impegno del Governo italiano per quanto concerne la decisione , presa in dicembre dal Consiglio Europeo da me presieduto a Palazzo Barberini , di tenere nel maggio-giugno 1978 le prime elezioni europee a suffragio diretto , ci muove il rimprovero di porre in forse questo risultato con la posizione presa successivamente nelle discussioni in corso sul numero dei seggi del Parlamento europeo e sulla ripartizione degli eligendi fra i vari Paesi membri . 
Poiché ritengo che queste critiche , pur ispirate a un lodevole spirito europeistico , siano dovute a non esatta informazione , desidero chiarire come stiano in realtà le cose . 
Allorché , in aprile , la proposta francese di mantenere inalterato il numero dei membri ( 198 ) e la ripartizione dell’ attuale Parlamento , non eletto direttamente , ma designato dai parlamenti nazionali , si è aggiunta a quella elaborata dallo stesso Parlamento europeo e ad alcune altre avanzate da vari Governi , non noi soltanto , ma la maggioranza dei Paesi membri espresse una serie di rilievi . 
Fu osservato innanzitutto che la proposta francese rischiava , soprattutto per i Paesi più popolosi , di rendere il Parlamento europeo non sufficientemente rappresentativo di tutte le realtà regionali , culturali e naturalmente anche politiche . 
Su questo punto , particolarmente ferma è stata la reazione inglese , per considerazioni connesse alla rappresentanza della Scozia e del Galles . 
È vero , come dice Albertini , che Londra non aveva preso in dicembre l’ impegno fermo di attuare l’ elezione diretta nella primavera del ‘ 78 . 
Ma è pure vero che successivamente , grazie all’ azione di persuasione del Governo britannico sulle forze parlamentari , questo impegno pareva vicino ad essere assunto – alla condizione di una sufficiente rappresentanza delle varie parti del Regno Unito – con il grande vantaggio di aprire la strada alla partecipazione contemporanea di tutti i popoli della Comunità nell’ elezione diretta . 
C’ è da aggiungere una considerazione a mio avviso di grande rilievo politico . 
Per uno sviluppo democratico dell’ Europa comunitaria , il passaggio all’ elezione diretta è indubbiamente un momento fondamentale . 
La proposta francese così restrittiva non rischia anche di diminuirne l’ impatto nelle opinioni pubbliche ? 
Molti Governi , e non soltanto noi , hanno manifestato questa preoccupazione . 
Un leale confronto di opinioni , senza preclusioni o posizioni rigide , è caratteristica positiva del lavoro comunitario . 
Le decisioni , in tal modo , tengono meglio conto , come è giusto , di realtà e sensibilità nazionali differenti . 
Credo ciò si possa dire anche a proposito di questi dibattiti . 
L’ Italia , infatti , vi ha partecipato e vi partecipa attivamente , dopo aver chiarito fin dall’ inizio di essere in ogni caso disposta ad aderire alla soluzione che raccogliesse la necessaria unanimità dei consensi , dato che l’ obiettivo principale per noi tutti è quello di far svolgere le elezioni europee nel maggio-giugno 1978 . 
Mi pare , dunque , che quella tenuta sia una linea costruttiva e di piena adesione alla volontà di attuare gli ideali democratici europei che è comune alle forze politiche del nostro Paese . 
Aldo Moro 
[ Discorsi elettorali in Sicilia ] 
La Democrazia Cristiana , nel corso di questa campagna elettorale – per quanto riguarda i partiti democratici , potenziali alleati di governo – si è limitata a replicare agli attacchi , spesso duri , che ad essa sono stati portati . 
Ciò conferma il grande senso di responsabilità del Partito . 
È naturale invece una netta polemica nei confronti dell’ opposizione . 
La collocazione della Democrazia Cristiana in un’ area centrale dello schieramento politico , chiaramente differenziata di fronte alle forze politiche che ne occupano rispettivamente la posizione di sinistra e di destra , è un insegnamento degasperiano , al quale siamo rimasti costantemente fedeli . 
Il contrasto con il comunismo fu sempre vigoroso , ma democratico , espresso con le armi della libertà e con finalità di libertà . 
Anche oggi , mantenendo ferma la nostra diversità ed offrendoci come alternativa politica ed umana al comunismo , noi serviamo la causa della libertà del popolo italiano . 
La serviamo non con un semplice « no » , ma con una proposta positiva che è contenuta nella nostra storia e nel significato della nostra stessa presenza , oggi , nella vita nazionale . 
È proprio il valore di questa impostazione positiva che si cerca di diminuire con l’ assurda polemica tendente a collocare a destra la Democrazia Cristiana ed a farne poco meno che un complice del Movimento Sociale . 
Si distingue in questo attacco l’ on. Mancini , ricercatore di onesti consensi da destra , la stessa cosa cioè della quale si accusa la Democrazia Cristiana . 
Noi abbiamo già chiarito che neppure immaginiamo di avere , né vogliamo , voti autenticamente di destra , perché incompatibili con la nostra linea politica ed il nostro programma . 
Noi abbiamo già chiarito che ci auguriamo di vedere uscire dalla sterilità , a vantaggio di partiti democratici , voti deviati dalla paura o dall’ errore . 
Dice l’ on. Mancini che non bisogna , per fare questo , essere in qualsiasi collegamento con queste forze , né dar loro mai protezione . 
Noi appunto non l’ abbiamo fatto e possiamo in ogni momento dimostrarlo . 
Noi siamo un partito antifascista non meno del partito socialista . 
Il giornale missino riserva a me attacchi di gran lunga più duri di quelli , quasi inesistenti , riservati all’ on. Mancini . 
Credo abbia ragione , se si pensa che ho bloccato , in momenti anche difficili , il temuto e inammissibile apporto di voti missini , avviando , nel governo centrale come in quello locale , verso collaborazioni autenticamente democratiche . 
Qualsiasi insinuazione , nel senso accennato dall’ on. Mancini , non tocca il mio partito come non tocca me personalmente . 
L’ idea di una Democrazia Cristiana debole e quasi succube del fascismo è semplice menzogna polemica . 
È con De Gasperi e da De Gasperi , e cioè all’ atto stesso della sua costituzione , che la Democrazia Cristiana ha preso tutta intera la sua distanza dal fascismo vecchio e nuovo . 
Lo ha fatto , anche quando questa forza , schiacciata dal peso della disfatta , appariva quasi irrilevante . 
Ma De Gasperi ne intendeva , e noi con lui , il potenziale , anche inespresso , di pericolosità . 
Ed abbiamo continuato coerentemente in questo atteggiamento , ritenendo rigidamente incompatibile con lo spirito di chiusura , di conservazione e di reazione la libera e umana concezione della vita propria della Democrazia Cristiana . 
Quale democratico cristiano ha immaginato di potere utilizzare voti del Movimento Sociale , al centro ed alla periferia , per il governo del Paese ? 
Essi sono certo fuori gioco ed è motivo di rammarico che settori non irrilevanti dell’ elettorato siano , per la loro natura , inevitabilmente esclusi dalla dialettica democratica . 
Per parte nostra tutto è limpido . 
Non ne faremo alcun uso , anche se talvolta , sia pure episodicamente , altri non mostrò di avere questo stesso scrupolo . 
L’ idea che esista nel Paese una contrapposizione tra sinistra e destra , della quale ultima sarebbe parte la Democrazia Cristiana , è fantasia polemica , fatto di vigilia elettorale . 
Sanno bene i partiti , anche avversari , nei loro momenti di lucidità , che la Democrazia Cristiana difende la democrazia in Italia e che sarebbe un giorno di pericolo , quello nel quale essa non fosse messa in grado di fare una sintesi politica del suo vasto e vario elettorato e di realizzare una grande mobilitazione popolare sempre e solo nel segno della libertà . 
I nostri giovani e i nostri lavoratori sono portatori e garanti di siffatte idealità democratiche . 
Il conflitto , da decidere con le regole della libertà , non è dunque tra una sinistra comunista ed una destra democratica cristiana , ma tra due partiti popolari che hanno intuizioni diverse su molte cose ed in ispecie sulla concezione della libertà nella società e nello Stato . 
Non è in discussione se si debba andare avanti , ma come ci si debba andare avanti , con quale progetto di società , che ha da essere comunque una società nuova , libera dall’ ingiustizia , dall’ intolleranza e dalla violenza . 
I lineamenti propri delle due fisionomie , di un Paese egemonizzato dai comunisti o di un Paese democratico con forte presenza della Democrazia Cristiana , sono nettamente marcati e profondamente diversi . 
È , questa , una scelta alla quale si è chiamati senza diversivi , senza , soprattutto , il diversivo di una presunta e del tutto inesistente compiacenza verso destra della Democrazia Cristiana . 
[ Discorso elettorale a Caltanissetta ] 
Il civile impegno della competizione elettorale è stato , tra l’ altro , messo in forse da non meditate e non giustificate iniziative relative al caso Lockheed . 
Non si è atteso nemmeno che la parola serena di un qualificato ed obiettivo organo di indagine consentisse di valutare la situazione per quella che è , al di là della passione di parte . 
L’ intento , talvolta , non sembra essere quello di raggiugere la verità , ma di conseguire un discutibile successo psicologico . 
Così la campagna elettorale si abbassa di tono e diventa veramente una lotta muro contro muro . 
I comunisti , assertori della civile competizione , hanno preso una iniziativa ufficiale , di carattere del tutto strumentale : 
spiace che altri non abbiano saputo resistere alla tentazione . 
In queste condizioni le dimissioni di un membro importante del Governo , sulla sola base di voci di stampa , sarebbe stata una pericolosa concessione , che la Democrazia Cristiana non poteva e non doveva fare . 
Una commissione di inchiesta è una garanzia più che sufficiente . 
Nessuno può anticiparne le conclusioni , nessuno può fuorviarne i risultati . 
La stima e fiducia verso colleghi accusati su basi così fragili sono un preciso dovere di solidarietà ed un segno di doveroso rispetto per gli uomini . 
Con diversa intensità ed emotività si mira a turbare o almeno influenzare il momento elettorale , si punta a distorcere la volontà popolare , così come in condizioni normali si esprimerebbe . 
È motivo di rammarico che ciò possa avvenire nell’ Italia democratica . 
La risposta deve essere il ripudio di ogni forzatura . 
La Democrazia Cristiana – contro la quale si adoperano , specie ora , tutte le armi – deve reagire con compostezza e fermezza e trovare nella profonda onestà e dirittura del suo elettorato democratico la forza morale e politica per andare avanti e servire ancora il Paese . 
[ Intervento a Firenze ] 
La Democrazia Cristiana non è un partito rifugio , benché esso possa e debba rassicurare ed orientare . 
Se i meriti storici della Democrazia Cristiana , al di là di ogni faziosa svalutazione , sono indiscutibili , il voto che si chiede oggi non è in ragione di un pur onorevole passato , ma in vista dell’ avvenire . 
C’ è , in realtà , un progetto politico , una proposta positiva della Democrazia Cristiana di cui i giovani sono ad un tempo destinatari e garanti . 
L’ antifascismo si salda coerentemente con l’ orientamento progressista del partito . 
Ciò viene disconosciuto , al fine di configurare la competizione con la Democrazia Cristiana come una lotta contro la destra , contro l’ arretratezza culturale , la ristrettezza morale , il meschino spirito di conservazione e di chiusura . 
Di un siffatto atteggiamento , al di là della polemica , non c’ è traccia nella Democrazia Cristiana , nella storia autentica del nostro partito . 
Restando ferma la nostra posizione alternativa di fronte al comunismo , c’ è da dire che ci hanno potuto differenziare modalità e finalità ultime , non certo la volontà di riformare che non è inferiore a quella della sinistra . 
Un profondo mutamento è intervenuto nel trentennio nel quale la Democrazia Cristiana ha avuto dominanti responsabilità di guida del Paese . 
Si può ben dire che il nostro partito ha acquisito il titolo per un così prolungato esercizio del potere , proprio per la sua capacità di cogliere la realtà e di penetrare in essa . 
Autentiche svolte sociali e politiche sono state così rese possibili . 
La fermezza sui principi e la flessibilità in ordine alla concreta esperienza storica hanno reso feconda l’ opera rinnovatrice della Democrazia Cristiana . 
Ora siamo certo ad una svolta ulteriore e più radicale , della quale vi sono chiari segni . 
La stessa inquietudine ed incertezza del Paese ne è una testimonianza . 
Si tratta ancora una volta di capire e di far propria questa novità che si annuncia , in maniera che essa possa esprimersi ed assumere un autentico volto umano . 
Questa è una grande prova per la Democrazia Cristiana . 
Superarla vuol dire essere partito dell’ avvenire , assicurare la continuità di una funzione determinante delle nuove condizioni del Paese . 
Sono certo , ha proseguito l’ on. Moro , che questa prova sarà affrontata e vinta dai giovani democratici cristiani . 
Nella loro ispirazione infatti vi sono ragioni sufficienti per dare ordinato e completo sviluppo alle idealità di libertà , eguaglianza , partecipazione e solidarietà che li affascinano ed emergono come caratteristiche essenziali di una nuova fase storica . 
Il Presidente del Consiglio ha poi richiamato i giovani alla necessità di ricercare autentici valori e porli al centro della propria vita individuale e sociale . 
Nessun attivismo politico e nessuna presenza giovanile sarebbero capaci di coprire il vuoto di una società nella quale non riescano ad affermarsi i valori umani . 
Su questa base sarà utile un confronto tra le forze politiche al di là del contrasto elettorale . 
La gara di oggi deve essere condotta democraticamente , ma con estremo rigore ed impegno . 
Vi sarà poi il tempo in cui si dovrà costruire un assetto politico , non certo estraneo a valutazioni morali , nel quale possono trovare il loro compimento le aspirazioni popolari ed , in esse , le grandi speranze dei giovani . 
[ Discorso ai quadri della Dc di Bari ] 
Moro ha rilevato che « certamente questa competizione elettorale ha come posta in gioco il primato della Democrazia cristiana nei confronti del Partito comunista . 
Primato non surrogabile – ha precisato – nell’ esperienza storica italiana , da uno schieramento di partiti che non abbia un centro intorno al quale sicuramente organizzarsi . 
Una volta definito però questo centro , non è ancora risolto il problema politico italiano . 
Siamo giunti alle elezioni proprio per un fenomeno di disgregazione politica , per una accentuata dissociazione che ha caratterizzato questa legislatura e l’ ha portata , per decisione socialista , ad una fine prematura » . 
« Proprio i socialisti infatti – ha aggiunto Moro – hanno rifiutato un governo di solidarietà democratica , sulla base di una piattaforma politica che sembrava accettata almeno per l’ intera legislatura . 
Tutto ciò è stato motivo di polemica ed è naturale che induca ancora oggi al rammarico . 
Ma certo è da rilevare il fatto della difficoltà che trovano ad associarsi le forze politiche omogenee , o almeno relativamente omogenee , per il governo del Paese . 
Il quale paga il costo di reiterate crisi e della discontinuità del Governo » . 
« La Dc ha sempre assunto le sue responsabilità , fino a compiere il sacrificio di costituire un governo monocolore in condizioni quasi impossibili . 
Ma – si è chiesto il presidente del Consiglio – c’ è e , soprattutto , ci sarà un’ eguale disponibilità dei partiti che , dalle cose , dalla situazione storica , sono chiamati all’ indeclinabile compito di governare ? 
Tale interrogativo inquietante pesa su queste elezioni . 
La difficoltà d’ indicare una formula chiara aggiunge incertezza ad incertezza . 
Solo un governo di sinistra che disponesse sulla carta del 51 per cento dei voti sembrerebbe suscettibile , per le dichiarazioni che sono state fatte , di essere realizzato . 
Ma è proprio questa la prospettiva da evitare . 
Contro l’ ipotesi di un primato comunista o di un governo di sinistra , si manifestano in questa campagna elettorale la nostra preoccupazione e polemica . 
Questo sarebbe obiettivamente un passo rischioso anche per coloro che si dicono disposti a compierlo . 
Essi non ne ignorano il costo politico . 
Ed allora bisogna opporre una alternativa . 
Essa si esprime innanzitutto nella conferma del primato della Democrazia cristiana e poi nella responsabile accettazione della necessaria solidarietà democratica » . 
« Non c’ è chiusura della Dc nei confronti del Partito socialista – ha detto ancora Moro – . 
Non abbiamo parlato delle altrui responsabilità in termini punitivi . 
Ma è pur necessario che il Paese rivolga severo monito ai fomentatori di discordia , alle forze omogenee che rifiutano il comune lavoro . 
Gioverà a tal fine che si dissolva la nebbia della polemica socialista ( e non solo socialista ) che offusca la vera fisionomia della Democrazia cristiana fino a renderla irriconoscibile . 
Ispirazione cristiana e democratica , vocazione antifascista , spirito progressista , sono il modo di essere autentico della Democrazia cristiana . 
Che su queste basi , con tutta la sua forza , il partito si ponga come una garanzia per le istituzioni e per i cittadini , è un elemento rassicurante e non riduttivo della vera natura della Dc » . 
« Parlare di governo del disordine – ha aggiunto – è assurdo , dove si tenga conto del movimento che c’ è nella nostra società e che il pluralismo non può comprimere , mentre solo il dogmatismo lo potrebbe con l’ altissimo prezzo dell’ arresto dell’ evoluzione del Paese . 
Che emergano spinte mostruose di violenza , attiene alla patologia sociale , ma c’ è da domandarsi attraverso quali atteggiamenti si sia reso meno efficiente il sistema di prevenzione , al quale nessuno Stato democratico , che voglia resistere alle minacce della dissoluzione , può rinunciare » . 
« Al di là della casistica dell’ on. Mancini , sulla quale vi sarebbero molte cose da dire , sta il fatto – ha concluso il Presidente del Consiglio – che la Democrazia cristiana ( ed in essa io stesso ) ha rispettato pienamente le istituzioni e le ha fatte vivere nel quadro dei principi costituzionali , dal quale nessuno è autorizzato a discostarsi » . 
[ A Tribuna elettorale ] 
Aldo Moro - Parlo in « Tribuna elettorale » nella mia qualità di Presidente del Consiglio dei ministri . 
Questo è il regolamento della trasmissione alla quale mi è gradito partecipare , accogliendo il gentile invito . 
Il mio compito però , nelle presenti circostanze , non è facile . 
Io presiedo infatti un Governo che nella sostanza non ha ricevuto nel maggio scorso il consenso del Parlamento , il che ha provocato , a parte le cause remote , lo scioglimento delle Camere . 
Non ho perciò la rappresentanza di una coalizione di Governo , che purtroppo non esiste più , né posso propiziare per essa il favore popolare . 
Anzi la polemica tra i partiti , sempre presente nella competizione elettorale , si è fatta più veemente in presenza della frattura politica che sta alla base delle elezioni anticipate . 
Eviterò al massimo , in questa situazione , la polemica , senza peraltro rinunciare – il che sarebbe inammissibile – a ristabilire la verità . 
Vi sono due punti , però , che debbono essere messi in chiaro perché ad essi è legata la mia impostazione elettorale . 
Il primo riguarda il processo di disgregazione delle forze politiche e dei Governi che si è presentato in modo accentuato in questa Legislatura : 
il fenomeno riguarda in particolare il Partito Socialista il quale ha ritenuto di rispondere alle novità del 15 giugno ‘ 75 con il rapido distacco dalle alleanze tradizionali e l’ avvicinamento al Partito Comunista . 
Ciò è avvenuto in sede locale , il che è più comprensibile , ed in sede centrale , il che è meno comprensibile e giustificabile . 
Questo è il fatto nuovo e grave che è intervenuto . 
È per esso che io non posso proporre , come Presidente del Consiglio , una politica che valga nella nuova Legislatura , ma devo limitarmi ad auspicare collaborazioni democratiche , fin qui non avallate dagli interessati , ed a puntare sulla forza della Democrazia Cristiana . 
Desidero però che resti almeno ben fermo che la Democrazia Cristiana è aperta all’ intesa con altri partiti , in ispecie con il Partito Socialista , il quale , liberato da ogni ipoteca comunista , ha una funzione essenziale nella democrazia italiana . 
Se ciò possa avvenire dipende solo in parte da noi , anche se è nostra responsabilità assicurare che l’ incontro avvenga in piena e reciproca dignità . 
Il secondo punto riguarda la posizione del Partito Comunista . 
Il 15 giugno ha raccorciato la distanza che intercorre tra Democrazia Cristiana e Partito Comunista Italiano quale esisteva da circa trent’ anni e rendeva sicura la vita democratica in Italia . 
È nostro obiettivo , essendo convinti che vi siano state ragioni contingenti a deviare l’ elettorato , ristabilire il primato della Democrazia Cristiana . 
La competizione è dura come non mai , ma possiamo vincere . 
Ci si credeva in ginocchio , ma in realtà siamo in piedi e in condizioni di combattere . 
Non si tratta di un referendum che esaurisca la competizione elettorale , ma di un severo confronto dal cui esito dipende quale sarà il volto dell’ Italia . 
Sono di fronte grandi partiti : 
quello socialista ha titolo ad una presenza di grande rilievo , ma non può costituire alternativa nel momento nel quale si sceglie tra Democrazia Cristiana e Partito Comunista . 
Naturalmente , per parte nostra , non si pensa di soffocare altre forze , ma solo si rivendica un primato che garantisca la democrazia italiana . 
Risolto questo primo problema , resta aperto l’ altro delle collaborazioni e dei modi delle collaborazioni . 
Siamo pronti ad affrontarlo con lo spirito aperto che abbiamo sempre dimostrato . 
Mancherei al mio dovere se non dicessi che i rischi sono gravi e numerose le incognite . 
La Democrazia Cristiana può costituire una garanzia sostanziale ed un modo di continuità , ma è nostra ambizione inserire nella continuità il nuovo ed aprire ai giovani che contro interessate previsioni sono ancora , numerosi e convinti , con la Democrazia Cristiana . 
Arrigo Benedetti , « Paese sera » - Signor Presidente , lei parla di disgregazione , cioè riconosce lo stato in cui si trova il paese e poi domanda – come del resto fa il senatore Fanfani – agli elettori di riaffermare il primato del suo partito . 
Lei lo fa con una sfumatura , direi , disperata ; 
altri , mi sembra che lo facciano con arroganza . 
Quello che , però , non ho mai ascoltato , non ho mai letto , è un’ indicazione . 
Lei indica alleanze , ma non un programma perché si offre un’ alleanza con un programma . 
Lei forse pensa che sono ancora validi i vecchi programmi ? 
Mi permetto di ricordarle che i vecchi programmi , abbiano avuto buone intenzioni o no , hanno portato a quella disgregazione che lei riconosce , hanno portato a casi su cui non voglio insistere , come il caso Lockheed , ci hanno portato alle elezioni anticipate . 
Aldo Moro - Intanto vorrei dire che quando parlo di disgregazione , nel senso in cui ne ho parlato anche qui o fuori , faccio riferimento ad un fenomeno politico ben preciso , cioè alla dissociazione delle forze politiche , alla loro incapacità di coagularsi in maggioranze che è segno certamente negativo ed è al fondo della crisi nella quale oggi ci troviamo . 
Ma non ho difficoltà anche a riconoscere , come dice il direttore Benedetti , che c’ è una certa dissoluzione , un certo allentamento nei vincoli sociali del paese . 
Naturalmente penso che il rimedio fondamentale sia il superamento della disgregazione politica , cioè avere una maggioranza solida e stabile che abbia una sua continuità , che non sia messa in causa da crisi continue , com’ è avvenuto nel corso degli ultimi anni . 
Cioè il rimedio essenziale di fronte a questo allentamento della vita sociale del paese e la stabilità politica , la continuità di Governo , il raccordo tra le forze politiche omogenee . 
Naturalmente , accanto a questo , vi possono ben essere dei programmi , concreti programmi , quelli che l’ on. La Malfa chiama « contenuti » e che certamente hanno una loro capacità aggregante se sono bene scelti . 
Su questo io credo che un discorso sia aperto . 
Del resto già in passato , anche in questa Legislatura , una serie di punti programmatici importanti era oggetto del consenso , altri punti di accordo possono essere trovati in avvenire , quindi anche con caratteri di novità . 
Arrigo Benedetti - Anche in questo caso lei parla di crisi continua e di mancanza di stabilità e questo è ovvio . 
Questo è dannoso al paese , ma per arrivare a ristabilire gli equilibri sociali ed economici del paese è evidente che saranno necessari molti sacrifici . 
Non le sembra che un Governo a due , a tre partiti difficilmente possa ottenere questa stabilità , questa continuità politica e che quindi diventi necessaria una maggioranza allargata , quello che io chiamerei « Governo di salute pubblica » , tenuto conto delle circostanze e della situazione di disgregazione a cui , del resto , lei ha già accennato ? 
Aldo Moro - Mi pare che questa sua replica riecheggi tutto il grande discorso del Governo di emergenza . 
In linea di principio si potrebbe dire che è conveniente aggregare il maggior numero di forze possibili . 
Se però vi sono , come vi sono in Italia , delle ragioni di divisione per cui talune di queste forze non possono essere considerate omogenee , non resta che realizzare il massimo di omogeneità e con una forte dialettica tra maggioranza ed opposizione : 
quello che noi abbiamo chiamato confronto e che riteniamo sia una cosa seria . 
Mauro Paissan , « Il Manifesto » - Signor Presidente , l’ 11 febbraio di quest’ anno , « Il Manifesto » , il mio giornale , così titolava : 
« Moro vara oggi l’ ultimo Governo democristiano » . 
Infatti noi crediamo che il popolo italiano domenica darà un voto per liberarsi della Democrazia Cristiana al Governo , un voto a sinistra . 
I parlamentari del Partito Socialista , del Partito Comunista e di Democrazia proletaria potranno dare vita ad un nuovo schieramento di Governo come , d’ altronde , hanno fatto in molte giunte dopo il 15 giugno . 
Questa previsione ci sembra anche l’ unica ipotesi realistica visto che , da una parte , il Partito Socialista dice ormai di temervi come la lebbra e , dall’ altra , voi dite che mai e poi mai farete un Governo col Partito Comunista . 
Ora non le chiedo di dare una valutazione , di esprimere un giudizio su questa nostra previsione . 
La ritenga semplicemente un’ ipotesi . 
Le chiedo invece : 
è in grado lei di garantire ai telespettatori , agli elettori italiani che , in caso di Governo delle sinistre , il suo partito rispetterà dall’ opposizione tutte le regole democratiche come hanno fatto le sinistre in questi trent’ anni ? 
Aldo Moro - Si tratta di un’ ipotesi che io ritengo di difficile realizzazione , ma naturalmente lascio a lei la responsabilità ... 
Mauro Paissan - Se la ritiene difficile perché spaventate gli elettori con questa ipotetica prospettiva ? 
Aldo Moro - Sì , è una cosa che potrebbe anche accadere e quindi è naturale che noi ammoniamo gli elettori , è il nostro dovere . 
Per quanto riguarda l’ atteggiamento della Democrazia Cristiana non si può disconoscere che essa abbia rispettato pienamente le regole del gioco e le rispetterebbe in qualsiasi evenienza . 
La Democrazia Cristiana è un partito schiettamente democratico . 
Mauro Paissan - Signor Presidente , le cose non stanno forse proprio così : 
voi democristiani affermate , e lo scrivete nei vostri manifesti propagandistici , che bisogna votare Democrazia Cristiana perché il vostro sistema è stato sperimentato , mentre il Governo delle sinistre può rappresentare un’ incognita , un’ avventura . 
Ma questo vostro slogan potrebbe anche essere così tradotto : 
non votate la sinistra , cioè votate Democrazia Cristiana perché l’ opposizione delle sinistre è stata conosciuta in questi trent’ anni , mentre l’ opposizione democristiana potrebbe fornirvi qualche sorpresa . 
Cosa ne pensa , signor Presidente , di questo secondo slogan , anche considerando il fatto che gli elettori ricordano certi comportamenti del ministro degli Interni , del SIFAR , del SID – comportamenti che lei conosce fin troppo bene , mi pare – , ricordano i voti democristiani a favore di Saccucci e contro la giunta di Napoli , ricordano anche gli scandali che sono frutto di una concezione antidemocratica dello Stato ? 
Aldo Moro - Mi pare , più che una domanda , una serie di affermazioni che ella enuncia senza in realtà domandarmi niente . 
Io credo di avere risposto dicendo che la Democrazia Cristiana sarebbe un leale partito di opposizione . 
Mauro Paissan - Ho detto che ci sono stati dei comportamenti in questi anni che ... 
Aldo Moro - Per tanti anni la Democrazia Cristiana si è comportata con perfetta correttezza da maggioranza e anche da opposizione , dove è stata opposizione in sede locale . 
Non vedo quale ragione vi sia per temere che essa non sia un leale partito di opposizione . 
Le altre cose sono tutte nella fantasia . 
Vincenzo Zeno , « Notizie radicali » - A differenza di quanti interverranno dopo di me , noi radicali ci auguriamo che oggi 17 giugno sia l’ ultima volta in cui lei si presenta alla televisione come presidente del Consiglio . 
Ci auguriamo che dopo il 21 giugno lei , con i suoi amici – Gioia , Lima , Rumor , De Mita , Fanfani , Gava – scompaia dal Governo e andiate tutti ad imparare cos’ è la democrazia , cos’ è l’ onestà , cos’ è la moralità stando all’ opposizione . 
Lei rappresenta qui trenta e passa Governi democristiani che hanno malgovernato l’ Italia in questo quarto di secolo , lei , in particolare , passerà alla storia come il presidente degli « omissis » , quello che ha protetto il generale De Lorenzo , l’ ideatore del tentato colpo di Stato dell’ agosto ‘ 64 ; 
lei ha protetto e promosso a capo del SID l’ ammiraglio Henke , che è stato accusato per la strage di piazza Fontana ; 
lei è stato grande protettore del generale Miceli , anche lui capo del SID e arrestato per il tentato golpe di Borghese . 
Non ritiene che le sue responsabilità morali in questa vicenda dovrebbero imporle di dare le dimissioni e ritirarsi a vita privata prima che la Commissione inquirente debba occuparsi anche di lei ? 
Aldo Moro - Mi pare una singolare domanda : 
anche qui c’ è una predicazione . 
Per quanto riguarda il voto che io ed altri non ci presentiamo più come Presidenti del Consiglio , questo lo decideranno gli elettori . 
Ho l’ impressione che non siano esattamente dell’ opinione che ella manifesta . 
Per quanto riguarda tutta la serie di accuse che sono riprese dalla stampa radicale , che sono un cumulo di ricostruzioni distorte o addirittura false . 
Per quanto riguarda i cosiddetti « omissis » , io ho esercitato , in accordo con il ministero della Difesa e gli organi di sicurezza competenti , una parziale eliminazione di alcune frasi , attinenti veramente al segreto politico-militare , senza con ciò modificare in nessun modo la sostanza del rapporto che è stato fatto oggetto , insieme ad altri documenti , di un esame assai dettagliato da parte di una Commissione parlamentare che non ha assolutamente eccepito nulla di quello che è il mio comportamento , che costituiva non un diritto ma un dovere perché , nella misura in cui esistono alcuni segreti di Stato , rientra nel compito dell’ organo di Governo , che ha giurato fedeltà alla Costituzione e alle istituzioni , di garantire quelli che possono essere considerati segreti di Stato . 
Ma quello che posso escludere , però , in qualsiasi modo è che questi « omissis » , su cui sono stati scritti innumerevoli romanzi , siano tali da modificare sostanzialmente il giudizio che con informata coscienza la Commissione parlamentare d’ inchiesta ha già dato . 
Per quanto riguarda il secondo elemento esso è assolutamente falso . 
Io non sono il protettore del generale Miceli . 
Io ero al ministero degli Esteri e non ho avuto con il generale Miceli altro contatto che non fosse quello inerente all’ esercizio delle mie funzioni e cioè per quanto riguarda informazioni utili al paese e alla nostra politica estera . 
Non ho mai più visto , successivamente alla mia uscita dal ministero degli Esteri , il generale Miceli , non l’ ho mai incontrato , non ho mai avuto nessuna relazione con lui , quindi sono assolutamente estraneo . 
È un’ autentica favola . 
Vincenzo Zeno - Lei dice che queste dichiarazioni sono false e distorte , e io vorrei dire che non sono degli ambienti radicali , ma queste dichiarazioni le ha fatte il ministro socialista che più ha creduto in lei , personalmente , e nella formula del centro-sinistra . 
Il ministro socialista è l’ onorevole Mancini , quell’ onorevole Mancini che , nel ‘ 71 , addirittura cercò di portarla alla Presidenza della Repubblica , per fortuna senza riuscirci . 
Lo ha detto in un’ intervista al settimanale « Tempo illustrato » , di cui la copertina riporta molto bene il significato di che cosa volesse intendere l’ onorevole Mancini , affermando che vi sono sue precise responsabilità in queste vicende . 
Lei ha risposto di aver garantito il quadro democratico . 
A parte il fatto che lei usa l’ espressione « quadro democratico » per rendere incomprensibile il linguaggio politico , ma mi risponda se è vero – lei ha risposto su Miceli – o non è vero che lei ha appoggiato le candidature a capi del SID del generale De Lorenzo e dell’ ammiraglio Henke ? 
È vero o non è vero che lei , con la scusa del segreto militare , ha censurato proprio quei passi dei rapporti dei generali Beolchini e Manes nei quali si denunciavano queste responsabilità golpiste oppure il golpe è un segreto di Stato ? 
Aldo Moro - A parte che io non sono responsabile della nomina al SID del generale De Lorenzo , io ero nel Governo quando concordemente , compresi i socialisti , si nominò il De Lorenzo capo di stato maggiore , soltanto questo . 
La nomina di Henke è avvenuta nella normalità delle cose da parte dell’ organo competente ... 
Vincenzo Zeno - Lei non c’ entrava niente ... 
Aldo Moro - Il capo del SID non è nominato dal Presidente del Consiglio , ma dal ministero della Difesa . 
È stato nominato Henke come ottimo ufficiale di marina tanto che , successivamente , in Governi nei quali io non ero presente , è stato nominato capo di stato maggiore generale della Difesa . 
Quindi , come vede , tanto poco è censurabile della sua attività del capo del SID , che si è ritenuto di nominarlo capo di stato maggiore della Difesa . 
Alcune ricostruzioni dell’ onorevole Mancini sono certamente distorte , ed io sono certo che , se potessi incontrare l’ onorevole Mancini e rinfrescargli la memoria , credo che egli , da uomo onesto , dovrebbe riconoscere la mia assoluta estraneità a fatti nei quali si cerca di portarmi dentro contro ogni verità . 
Gianni Letta , « Il Tempo » - Presidente , non mi assocerò ovviamente a questo modo , mi permetta , scorretto e demagogico di fare domande che domande non sono , ma sono soltanto comizi . 
Anzi desidero , io che rappresento un giornale che più volte è stato verso di lei severo e molto critico , darle atto , non solo della sua personale correttezza , ma anche dell’ impegno e del rigore con cui ha condotto questa campagna elettorale , con una chiarezza di linguaggio , oltretutto , che pochi sospettavano nel suo linguaggio cosiddetto « moroteo » . 
Dato atto di questo a lei , vorrei riportare la trasmissione nel suo spirito , cioè di domande di giornalisti al Presidente del Consiglio e non di comizi di rappresentanti di forze politiche . 
Le vorrei fare una domanda di politica estera , un tema di cui si è spesso parlato in questa campagna elettorale . 
Noi viviamo in un’ Europa integrata , in un sistema di alleanze occidentali , la svolta o l’ avventura della svolta a sinistra potrebbe creare dei grossi problemi nella collocazione internazionale dell’ Italia . 
Le chiedo : 
esistono questi pericoli , e come lei li giudica ? 
Aldo Moro - Io , naturalmente , ho delle preoccupazioni e le ho anche espresse , sia pure con una certa cautela , data la delicatezza della materia . 
Non c’ è dubbio che il nostro equilibrio politico-militare in Europa , che ha riflessi mondiali , è condizione della pace . 
Quindi , vi è indubbiamente motivo di preoccupazione per tutto quello che possa alterare questo equilibrio , questo assetto che esiste in Europa e che fin qui ha funzionato almeno come strumento di distensione e di pace . 
Una modifica , in qualsiasi modo , di questo equilibrio è – a mio parere – un fatto rilevante nella politica internazionale . 
Adesso non voglio indicarne la misura , il grado di pericolosità , ma , pensare che sia senza riflessi nella politica internazionale , un mutamento così sostanziale nell’ assetto politico italiano , inevitabilmente con riflessi internazionali , sarebbe certamente molto ingenuo . 
Da parte straniera ci si è comportati in modo diverso : 
dapprima con alcune dichiarazioni della cui opportunità si poteva realmente dubitare ; 
poi , forse comprendendo meglio la situazione e per un maggior rispetto per il nostro paese , le dichiarazioni pubbliche non ci sono più state . 
Vero . 
Ma credo che si possa immaginare che , con graduazioni diverse , un mutamento di un certo rilievo nella posizione internazionale dell’ Italia sia pieno di conseguenze e determini delle reazioni : 
potrebbero essere reazioni di isolamento , di insufficiente solidarietà , ecco . 
Non vorrei dire di più . 
È un fatto importante e credo che esista . 
Gianni Letta - Mi sembra che i rischi d’ isolamento internazionale , in un momento come questo in cui l’ Italia , per la sua situazione così difficile , ha più che mai bisogno di solidarietà internazionale , siano da valutare attentamente . 
E poi vorrei chiederle : 
i comunisti persino oggi scoprono la NATO , quei comunisti che vi attaccano in maniera così pesante di non aver saputo capire le condizioni del paese , oggi si mettono anch’ essi sotto l’ ombrello della NATO . 
Le chiedo : 
che sarebbe stato dell’ Italia se non ci fosse stata l’ Alleanza atlantica ieri e che sarebbe , domani , se con i comunisti al Governo l’ Italia venisse emarginata dall’ Alleanza atlantica ? 
Aldo Moro - Io ho sempre creduto alla NATO , com’ è noto : 
è sempre un punto fermo della mia politica estera . 
L’ ho interpretata come uno strumento di sicurezza , ma anche come un potente mezzo di distensione . 
E come tale essa ha operato ed io sono soddisfatto di avere , da ministro degli Esteri , per quattro anni , fatto una autentica politica di distensione . 
Sono quindi convinto che la scelta della NATO fosse una scelta giusta . 
Il fatto che i comunisti , oggi , ne parlino in termini di rispetto è certamente significativo , e , se si dovesse uscire dalla NATO nella dinamica degli avvenimenti , ciò vorrebbe dire l’ isolamento e la insicurezza dell’ Italia . 
Guido Compagna , « La Voce repubblicana » - Presidente , c’ è stata un po’ la tentazione , e quindi anche la tendenza , da parte dei partiti maggiori a presentare queste elezioni come una sorta di referendum . 
E c’ è anche stato chi ha affacciato le ipotesi di ardite e disinvolte riforme istituzionali . 
Ebbene , io chiedo a lei – che si è sempre posto nel solco degasperiano e come tale non ha mai sottovalutato il ruolo delle forze intermedie – se non crede che , proprio in una situazione di crisi , come l’ attuale , con l’ incertezza con cui si presenta il dopo-elezioni , non possano essere proprio i partiti magari meno grandi , che , anche in un passato recente , hanno dimostrato estremo rigore e coerenza di programmi , e di disporre di uomini di grandi capacità e di spirito di servizio al Paese , a poter giocare un ruolo molto importante per quel che può essere il futuro della vita della Repubblica . 
Aldo Moro - Spiego molto rapidamente il mio pensiero . 
Io ho sempre avuto il più grande rispetto per questi partiti e , direi , che l’ ho anche manifestato nel corso delle numerose , molteplici collaborazioni che ho avuto , e da ultimo con il Partito Repubblicano . 
Non mi sono stancato di dire – lo dico anche adesso , nel corso della campagna elettorale – che il bicolore era un Governo che assolveva una importante funzione , e che non è gradevole che esso sia finito . 
Quindi , risalendo al principio ispiratore di questa mia impostazione politica , non posso che riconoscere la validità delle forze intermedie , soprattutto quando esse si presentano con quel rigore morale , con quella chiarezza e costruttività di obiettivi politici che , per esempio , ho potuto riscontrare nel suo partito . 
Credo che non sia incompatibile con questo il discorso , che anche io ho fatto , sulla forza della Democrazia Cristiana . 
La forza della Democrazia Cristiana risponde ad una funzione di garanzia democratica , sperimentata per tanti anni , anche se naturalmente contestata dai nostri avversari . 
Credo quindi che in vari modi , e guardando all’ insieme dello schieramento politico , la Democrazia Cristiana possa , anche in questa circostanza , recuperare quella forza che in essa è diminuita in occasione delle ultime elezioni . 
Quindi , non direi che questi partiti siano i destinatari di una minaccia : 
penso che la Democrazia Cristiana abbia possibilità di operare nello schieramento politico , garantendo la sua forza nel modo più costruttivo . 
Guido Compagna - Presidente , io innanzitutto la ringrazio per le parole che ha avuto nei confronti del mio partito , anche in questa sede . 
Successivamente , senza dubbio , è più che legittimo da parte sua , da parte del suo partito , rivendicare un ruolo di primato , ed io sono convinto che , dopo le elezioni , la Democrazia Cristiana sarà ancora una forza importante . 
Però mi domando : 
in questa crisi , scoppiata negli ultimi anni , in questo degenerarsi del quadro politico , forse questo non è forse dovuto anche ad un certo tipo d’ impostazione da parte democristiana , cioè , all’ allontanarsi dal solco degasperiano , al puntare , certe volte , sullo scontro frontale ? 
È una preoccupazione , secondo me , che si riferisce anche al suo partito , non soltanto a quello che è il quadro politico generale . 
Aldo Moro - In verità , scontro frontale io credo che non ce ne sia stato , sostanzialmente . 
Guido Compagna - Ci sono state delle tendenze alla radicalizzazione nel dibattito politico . 
Aldo Moro - Semmai così , ma per rendere più visibile all’ elettorato che c’ è in corso una competizione democratica con il Partito Comunista . 
Non mi pare che vi sia , nella sostanza , l’ idea di uno scontro frontale . 
Antonio Patuelli , « La Tribuna » - Signor Presidente , alcuni mesi fa , all’ inaugurazione della Fiera del Levante , lei tenne un discorso nel quale auspicò , senza mezzi termini , l’ assunzione dei comunisti a responsabilità di Governo . 
Tutti i commentatori politici ne diedero univocamente questa interpretazione . 
Oggi , invece , in campagna elettorale , come al solito , lei e gli esponenti democristiani ripropongono il vostro partito quale diga contro i comunisti , e rifiutano , per il dopo 20 giugno , il compromesso con le forze dell’ estrema sinistra . 
Vuole chiarire per favore , a me ed agli elettori , quale sarà per il 22 giugno – cioè per dopo le elezioni – la posizione della Democrazia Cristiana nei confronti del Partito Comunista : 
quella di Bari o quella di oggi ? 
Aldo Moro - Ma , a me pare , veramente , una singolare incomprensione , che vi è stata intorno a questo mio discorso di Bari , che è chiarissimo nel suo testo . 
Basterebbe leggerlo per dare una smentita a queste interpretazioni . 
Io nel discorso di Bari ho detto semplicemente : 
« Si avanzano queste tesi : 
si pone il Partito Socialista – non l’ ho nominato , ad esso mi riferivo – e io dicevo i partiti pongono il problema di un qualche coinvolgimento del Partito Comunista nell’ opera di Governo » . 
Ed aggiungevo : 
« Tocca alle forze politiche rispondere a questa cosa » . 
« Per quanto riguarda me – dicevo – non posso nascondere le mie più vive preoccupazioni » . 
Dopo di che enunciavo le ragioni per le quali non mi pareva che si potesse coinvolgere in quel senso voluto il Partito Comunista , salvo l’ ipotesi di confronto democratico che io ho sempre riconosciuto insieme con i miei amici di partito . 
Quindi , effettivamente , c’ è una vera incomprensione di questo discorso , solo perché esso non è stato letto con la dovuta attenzione . 
Quindi , si continua ancora adesso , lo dice l’ onorevole Nenni , « Ma perché ha cambiato ? 
» No , io non ho cambiato : 
ho solo esposto delle ipotesi e , per parte mia , ho espresso delle preoccupazioni . 
Quindi , posso dire che la mia posizione è quella di tutto il partito della Democrazia Cristiana , cioè noi non riteniamo che si possa coinvolgere , in quel senso , il Partito Comunista nella maggioranza , fermo restando il confronto democratico . 
Antonio Patuelli - Ecco , lei ha parlato di « singolare incomprensione » . 
Il fatto è , come ha ricordato anche lei , che tutti i commentatori politici e larga parte degli uomini politici hanno avuto questa sensazione di questa interpretazione ... 
Aldo Moro - Ma pochi l’ hanno letto e gli altri hanno detto così , per sentito dire . 
Penso che lei , invece , l’ abbia letto . 
Antonio Patuelli - Vorrei passare ad un’ altra domanda . 
Nel paese c’ è una strana sensazione che è stata un po’ diffusa da esponenti ed attivisti della Democrazia Cristiana . 
Cioè , nel caso che il Partito Comunista raggiungesse domani la maggioranza relativa dei voti , sembrerebbe secondo costoro che il Presidente della Repubblica dovrebbe affidare ai comunisti l’ incarico di formare il nuovo Governo e non già a quell’ uomo politico e a quelle forze in grado di coagulare , di costituire una maggioranza governativa . 
Del resto , l’ ipotesi di concessione ad un uomo politico dei partiti democratici laici della Presidenza del Consiglio starebbe già a testimoniare che questa è una voce tendenziosa . 
Vorrei , per favore , pregarla di esprimere il suo pensiero su questa che è anche un’ interpretazione costituzionale , e anche sull’ ipotesi politica della nomina di un democratico laico a presidente del Consiglio per il dopo-elezioni . 
Aldo Moro - Io non posso fare , evidentemente , interpretazioni di carattere costituzionale in materia così delicata che tocca il Presidente della Repubblica . 
Da parte nostra , quando si accenna questa eventualità di un Partito Comunista che abbia conseguito la maggioranza relativa , se ne mette in rilievo la pericolosità sul piano politico . 
Io credo che i rapporti di forza debbano essere rispettati , perché la verità è sempre valida . 
Quindi , rispettare i rapporti di forza è cosa utile . 
Ciò non vuol dire che non vi siano modi vari per realizzare delle giuste collaborazioni tra le forze politiche in condizioni di piena dignità e di reale influenza . 
Alberto Sensini , « Corriere della Sera » – Lei , Come Presidente del Consiglio , si ritiene disponibile anche per formule di governo diverse , non diciamo dal centro-sinistra perché questa ormai sembra una parola impronunciabile , addirittura , ma per formule comunque di alleanza fra la Democrazia Cristiana e i partiti democratici laici ? 
Aldo Moro - Vorrei dire , non come Presidente del Consiglio , perché questa è cosa che esula completamente dalla mia competenza ... 
Alberto Sensini - Lei personalmente ... 
Aldo Moro - ... Penso che la Democrazia Cristiana , e quindi uomini della Democrazia Cristiana , siano disponibili alle collaborazioni democratiche ; 
ma io , anche nella mia introduzione , ho detto che si punta soprattutto verso il Partito Socialista di cui è difficile disconoscere il valore essenziale . 
Certamente , i rapporti di collaborazione con le forze democratiche laiche non li abbiamo mai interrotti né intendiamo interromperli . 
Alberto Sensini - Riprendo la seconda domanda di Patuelli . 
Se per caso i socialisti e i repubblicani ponessero come condizione una Presidenza del Consiglio laica , alcuni dei suoi amici di partito hanno già detto sì . 
Lo stesso Zaccagnini ha detto che la Presidenza del Consiglio ad un democristiano non è un dogma . 
A me interesserebbe molto conoscere il suo parere . 
Aldo Moro - Credo che debba essere materia di attenta riflessione . 
Guelfo Zaccaria , « L’ Umanità » - Onorevole Moro , a tre giorni dal voto , penso che siano ancora molti gli elettori che non sono riusciti a capire il perché dello scioglimento anticipato delle Camere , voluto soltanto dal Partito Socialista e dal Movimento Sociale , con tutti gli altri partiti contrari . 
A questo proposito , mi permetto di ricordarle che , durante il dibattito sul Governo tenutosi in aprile alla Camera dopo l’ uscita del PSI dalla maggioranza , il gruppo socialdemocratico , per bocca del suo capogruppo , onorevole Cariglia , aveva dichiarato la propria disponibilità per qualsiasi tentativo di salvataggio della sesta legislatura che ella , onorevole Moro , avesse voluto intraprendere . 
Le chiedo : 
come mai lei lasciò cadere questa responsabile offerta del Partito Socialdemocratico , decretando in quattro e quattr’ otto , lo scioglimento anticipato delle Camere , senza questo ulteriore tentativo per impedirlo ? 
Aldo Moro - Non ho capito a quale momento si riferisce . 
Guelfo Zaccaria - Mi riferisco al dibattito tenutosi alla Camera nel mese di aprile , dopo la dichiarazione del Partito Socialista di uscire dalla maggioranza . 
Aldo Moro - Ce ne sono state due di queste discussioni , vorrei sapere a quale si riferisce : 
se a quella seguita alla fine del monocolore o a quella che segnò la fine del bicolore ... 
Guelfo Zaccaria - No , alla fine del monocolore . 
Aldo Moro - Vede che non ci siamo ? 
Guelfo Zaccaria - Mi riferisco al dibattito tenutosi alla Camera alla fine di aprile . 
Aldo Moro - Non ho nessuna difficoltà a dire che ho fatto il massimo sforzo venendo incontro alle esigenze prospettate dall’ onorevole Cariglia per recuperare alla fine la situazione . 
Ho fatto due sforzi . 
Uno è quello di costituire il Governo monocolore , cosa non facile e non comoda allora ed ora . 
Però l’ ho fatto , ritenendo che il mio senso di responsabilità e quello della Democrazia Cristiana me lo chiedesse . 
Quando , dopo la costituzione del Governo , cui il Partito Socialista aveva offerto l’ appoggio dell’ astensione costruttiva , si vide che il Partito Socialista intendeva ancora una volta mettere in crisi il Governo e chiedeva una maggioranza di emergenza , io , d’ accordo naturalmente con gli organi di partito , pur dichiarandomi nettamente contrario al Governo di emergenza , feci lo sforzo del dibattito parlamentare , cioè presentai al Parlamento un insieme di provvedimenti che , a mio avviso , potevano costituire il contenuto di un anno di fine Legislatura , immaginando che ciò comportasse la solidarietà dei partiti della maggioranza e un certo senso di responsabilità del Partito Comunista che , però , s’ immaginava , rimanesse all’ opposizione . 
La risposta fu « no » , ma non fu neppure motivata : 
ci fu detto « no » politicamente dai socialisti e dai comunisti , senza neppure parlare del programma che io avevo presentato . 
Quindi , lo sforzo l’ ho fatto , solo che non è riuscito . 
Guelfo Zaccaria - Ma , mi sembra che , avendo fatto , come lei dice , questo sforzo ed avendo poi rinunciato ad insistere in questo sforzo solo perché il Partito Socialista si era comunque irrigidito nella sua decisione di uscire dalla maggioranza , lei abbia forse dato al paese la sensazione che senza il Partito Socialista non si potesse fare nessun Governo o che , comunque , il paese non fosse più governabile . 
Aldo Moro - In quella situazione , avendo dichiarato il Partito Socialista di aver ritirato la sua fiducia , certamente non vi era Governo possibile senza l’ appoggio socialista . 
Il mio estremo tentativo era di fare appello , attraverso il Parlamento , per una revisione della decisione socialista di togliere la fiducia al Governo . 
Questo appello non ha raggiunto il segno e quindi , effettivamente , non vi era più nessun Governo possibile nella situazione e non vedo quale altro tipo di Governo ella possa immaginare . 
Cesare Mantovani , « Il Secolo d’ Italia » - Presidente , io credo di doverle un ringraziamento perché lei in tutta la campagna elettorale ha definito i voti del Movimento Sociale Italiano come onesti voti anticomunisti : 
è un onore che non è toccato ad elettori di altri partiti . 
Però lei questi voti li ha chiesti per la Democrazia Cristiana , per cui credo che sia necessario andare un po’ più a fondo . 
Lei è l’ uomo politico che a Bari , come ricordava il collega , aveva ipotizzato che i comunisti fossero associati nella maggioranza , lei ora dice : 
« ero stato frainteso » . 
L’ ha frainteso l’ onorevole Berlinguer , che l’ ha ricordato l’ altro giorno , l’ ha frainteso l’ onorevole De Martino , che l’ aveva accusato di fare le riverenze al Partito Comunista e di trascurare il Partito Socialista , l’ ha frainteso l’ onorevole Andreotti che ha detto che lei teneva il comunista a palazzo e il socialista in anticamera . 
L’ onorevole Zaccagnini d’ altra parte ... 
Aldo Moro - Non ricordo questa cosa . 
Cesare Mantovani - Ma la ricordo io . 
È un’ intervista a « Tempo illustrato » dell’ 8 febbraio del 1976 , Presidente . 
Aldo Moro - Io non tengo mai nessuno in anticamera . 
Cesare Mantovani - L’ ha detto l’ onorevole Andreotti , non io , Presidente . 
Stando così le cose , perché lei chiede , lei e la Democrazia Cristiana chiedete gli onesti voti anticomunisti e non chiedete soltanto i voti di sinistra per fare questa politica che lei ha enunciato o fatto capire in tutto questo tempo ? 
Aldo Moro - Io non ho mai parlato di onesti voti anticomunisti , di onesti voti missini come se tutti fossero dei voti accettabili . 
Anzi , ho detto in modo assolutamente preciso che vi è una incompatibilità tra Democrazia Cristiana e , ovviamente , il suo programma e , in generale , i voti del Movimento Sociale . 
Mi sono riferito ad alcuni voti distaccatisi dalla Democrazia Cristiana nel ‘ 72 e confluiti , in una certa situazione di paura che tutti ricordiamo , verso il Movimento Sociale . 
Ho parlato , quindi , di quell’ opera normale di recupero dell’ elettorato tradizionale della Democrazia Cristiana , non permettendomi certamente di qualificare i voti missini ; 
non voglio farlo , ma certamente neppure facendo questo complimento che propriamente non mi sentirei davvero di fare . 
Cesare Mantovani - Presidente , brevissimamente la replica . 
Mi pare di capire che lei voglia distinguere i voti del Movimento Sociale Italiano fra onesti e reazionari . 
Mi sembra una pretesa un po’ temeraria da parte sua : 
visto che non è riuscito a trovare tra tre personaggi noti l’ « antilope » , come fa a distinguere tra milioni di voti segreti quelli onesti e quelli reazionari ? 
A meno che non voglia far credere agli italiani che solo chi vota per il partito dell’ « antilope » sia onesto , il che mi sembra temerario . 
Aldo Moro - Questa è una volgarità , se lei mi permette . 
Cesare Mantovani - No , Presidente , non ho trasceso io ... 
Aldo Moro - Sarà una volgarità giornalistica . 
Cesare Mantovani - Le ho dato atto della cortesia con la quale lei aveva definito i voti missini . 
Se c’ è stata volgarità , è stata la sua , mi permetta . 
Ma non lo dico io , lo dice lei . 
Secondo punto : 
il recupero dei voti della destra . 
Non è la democrazia che a voi interessa , Presidente del Consiglio . 
Il problema è un altro : 
voi volete i voti della destra , volete che il Movimento Sociale Italiano sia indebolito perché poi si creino le condizioni per cui all’ elettorato , all’ opinione pubblica , si dice : 
« non c’ è niente da fare , la storia va a sinistra , è uno stato di necessità e bisogna mettersi d’ accordo » . 
In realtà , voi volete indebolire la Destra Nazionale perché sia possibile , dopo il 20 giugno , quello che non le è stato possibile in settembre di fare , cioè l’ accordo con i comunisti per la presenza di una forte Destra Nazionale . 
Questo è il punto , Presidente . 
Aldo Moro - O debole , o forte la Destra Nazionale è del tutto inutile . 
Cesare Mantovani - Comunque è meglio essere inutili , ma onesti , essere anticomunisti che finire nel gregge e tapparsi il naso . 
Giovanni Trovati , « La Stampa » - Onorevole Moro , nella sua campagna elettorale ha affermato che il PSI non può essere la posizione di terzo polo nello schieramento politico . 
I poli rimangono due e sono rappresentati dalla DC e dal PCI . 
Se cede la DC – lei ha detto – è il PCI che diventa la forza traente . 
Perché ritiene che il PSI non possa diventare la cerniera dello schieramento come i socialisti vorrebbero ? 
Aldo Moro - Credo di avere già risposto in questa breve introduzione . 
Non ritengo che esistano le condizioni per cui al polo comunista , con tutta la sua forza di attrazione , possa subentrare il polo socialista con pari forza di attrazione , quindi con la capacità di dare un autentico indirizzo al paese . 
Questo non per una impossibilità di principio , ma per una considerazione di carattere realistico . 
Quindi , secondo me , quando il Partito Socialista si affanna a demolire , come fa purtroppo , il polo costituito dalla Democrazia Cristiana , in realtà non costruisce un autentico polo socialista , ma fa risaltare la forza del polo comunista . 
Penso che invece , nel tempo , attraverso una sua evoluzione , il Partito Socialista possa acquisire sempre maggiore importanza , ma non credo che in questo momento si sfugga in concreto al dilemma tra presenza democratica cristiana e presenza comunista . 
Secondo me , o c’ è l’ una , o c’ è l’ altra . 
Altre forze hanno il loro peso , sarà un peso crescente , ma non incidono su questa alternativa . 
Giovanni Trovati - Onorevole Moro , quando si parla di rinnovamento della DC , si parla di linea Moro - Zaccagnini . 
Zaccagnini ha parlato ieri di rinnovamento , qui a « Tribuna elettorale » . 
A lei rivolgo questa domanda : 
ritiene che sia possibile in un partito qual è la Democrazia Cristiana perseguire insieme i due fini , quello del rinnovamento e quello dell’ unità ? 
O il rinnovamento non richiede la potatura , o se preferisce , il sacrificio di qualche parte ? 
Aldo Moro - Sono d’ accordo con Zaccagnini . 
La linea è Zaccagnini - Moro per l’ esattezza , perché Zaccagnini è il Segretario del partito . 
Come Zaccagnini , anch’ io ritengo importantissimo il processo di rinnovamento del partito , che non è evidentemente soltanto di carattere personale ; 
investe il modo di gestire , di organizzare il partito . 
Ma non trovo che vi sia incompatibilità in linea di principio tra una certa continuità che è indispensabile per un partito che abbia la forza e la tradizione della Democrazia Cristiana e la novità che si esprime in una presenza giovanile , che in questo momento è particolarmente intensa . 
Quindi in linea di principio non vedo quali amputazioni si imporrebbero . 
Noto che vi è stata una fortissima modifica nei gruppi parlamentari : 
ben 52 su 130 senatori non sono stati presentati . 
Credo che siano cambiati troppi , perché alcuni erano veramente validi . 
Quindi non si può dire che non ci sia questo fermento rinnovatore . 
Nella Democrazia Cristiana c’ è . 
Giulio Scarrone , « Avanti ! 
» - Onorevole Moro , mi riferirò alla sua introduzione per chiederle se non ritenga opportuno rivedere un suo giudizio , che reputo temerario , su quello che lei ha chiamato il processo di disgregazione tra le forze politiche della maggioranza e del Governo . 
Lei ha parlato di rapido distacco del Partito Socialista dalla maggioranza per sottostare all’ ipoteca del Partito Comunista e ha detto che la scelta del Partito Socialista è da una parte la Democrazia Cristiana o dall’ altra parte il Partito Comunista . 
Ora , se lei mi permette , gli unici abilitati a decidere quali scelte debbano fare i socialisti siano i socialisti stessi , che queste scelte hanno fatto , dopo il 12 maggio e il 15 giugno , facendo una serie di proposte alla Democrazia Cristiana che hanno trovato il suo netto rifiuto . 
Da qui l’ ingovernabilità del paese . 
Voi avete detto no ad un accordo tra le forze dell’ arco costituzionale di fine Legislatura , avete detto no ad un programma di fine Legislatura proposto dallo stesso La Malfa , avete detto no ad un governo di emergenza . 
In questa campagna elettorale lei ha sposato il peggiore integralismo della Democrazia Cristiana : 
o Democrazia Cristiana o il caos . 
I suoi biografi dicono che lei è forse l’ unico uomo democristiano ad avere il senso della storia , ma non le pare che è arrivato il momento di cambiare ? 
E allora , perché aiuta coloro che nel suo partito lavorano contro la storia ? 
Aldo Moro - Mi pare intanto che il mio pensiero non sia riportato esattamente ... 
Giulio Scarrone - Io ho capito così . 
Aldo Moro - Io ho detto : 
si è avvicinato al Partito Comunista ... 
Giulio Scarrone - Lei ha parlato di ipoteca comunista sul Partito Socialista . 
Aldo Moro - Sì , ma in un altro momento . 
Ho detto che ha lasciato le vecchie alleanze e si è avvicinato al Partito Comunista . 
Questa è la frase che ho usato , diversa da quella che lei ha citato . 
Non c’ è dubbio che è mio diritto rilevare che nel corso della Legislatura è stato alterato il quadro politico ed ho osservato , nella mia introduzione , che dei mutamenti potevano essere comprensibili nell’ ambito locale , come riflesso di una elezione locale , regionale e amministrativa , ma non nel quadro politico generale , perché è assai pericoloso cambiare sulla base di elezioni ... 
Giulio Scarrone - Ma il paese è uno solo , non cambia solo nei comuni . 
Aldo Moro – Se domani , nel ‘ 78 , ci sono le elezioni europee , ne vogliamo fare ancora un altro elemento di alterazione del quadro politico ? 
Non vi sarebbe più nessuna stabilità in Italia se non riuscissimo a ricondurre ciascuna elezione alla sua finalità e alla sua funzione . 
Quindi , il rilievo che faccio al Partito Socialista è di aver abbandonato prematuramente , a mio parere , la politica di centro-sinistra che poteva logicamente essere rimessa in discussione al termine della Legislatura , che poteva terminare con alcuni utili lavori , senza queste variazioni intorno ad un unico tema , perché le cose che lei ha citato sono sostanzialmente univoche . 
Perché significano la introduzione del Partito Comunista , in una forma o nell’ altra , nel quadro del Governo , si parli del Governo di emergenza , di coinvolgimento del Partito Comunista , si tratti di varianti secondarie su di un tema fondamentale sul quale mi pare che la Democrazia Cristiana si è espressa in termini precisi . 
E con riferimento , in particolare , al programma di emergenza , desidero dire che noi non abbiamo rifiutato un programma di emergenza al quale il Partito Comunista potesse dare il suo apporto responsabile come partito di opposizione ; 
abbiamo rifiutato di fare un accordo di emergenza che mettesse tutti sullo stesso piano e , quindi , ricostituisse una maggioranza della quale il Partito Comunista avrebbe fatto parte . 
Questa è la nostra valutazione della situazione , mi pare aderente alla realtà politica . 
Giulio Scarrone - Onorevole Moro , tornando al tema dell’ ingovernabilità del paese , che le è tanto caro per una prospettiva post-elettorale , cercando di spaventare l’ elettorato , le voglio ricordare alcuni avvenimenti tragici che sono accaduti nel paese : 
strage di piazza Fontana a Milano , strage di piazza della Loggia a Brescia , strage del treno Italicus , morte di Pinelli , assassinio di Calabresi , scandalo Lockheed . 
I cittadini italiani aspettano ancora di conoscere i volti dei colpevoli , aspettano di avere un giudizio preciso da parte della magistratura . 
Per molto meno , all’ estero , ministri si dimettono , governi entrano in crisi . 
In Italia non si è sentito neppure il bisogno di fare l’ autocritica , di avere un ripensamento . 
Ieri Zaccagnini ha detto in televisione che nello scandalo Lockheed i democristiani vogliono fare verità . 
Ma poi i democristiani , membri della Commissione inquirente , hanno votato per rinviare il chiarimento a dopo le elezioni e già si parla di insabbiamento . 
Non le pare che il paese sia diventato ingovernabile anche , e soprattutto , per queste responsabilità che non possono essere nascoste ? 
E non fosse altro che per questo , non è nemmeno sfiorato dal sospetto , che occorra cambiare politica ? 
Aldo Moro - Lei mette tante cose insieme , diverse ... 
Giulio Scarrone - Non mi pare . 
Aldo Moro - A me sì , perché alcuni sono fatti misteriosi di violenza . 
Giulio Scarrone - Misteriosi ? 
Aldo Moro - Sono fatti misteriosi di violenza sui quali non è facile dare un giudizio . 
Si dà il giudizio durissimo sul risultato , ma certamente su quella che è la matrice profonda di queste cose , è più difficile dare un giudizio , il che non vuol dire che non si debba operare con i competenti organi dello Stato per farlo . 
Credo che tutto quello che si può fare , in questa direzione , si fa . 
Poi lei invece prende una cosa che è stata ampiamente esasperata , come fatto di propaganda politica nel corso di questi ultimi mesi e giorni . 
Non ho alcuna competenza , ero fuori , non so niente di quello che è stato deciso . 
Giulio Scarrone - Ma come giudica il voto dei commissari inquirenti democristiani ? 
Aldo Moro - Trovo che sarebbe bene rispettare la serenità di giudizio degli elettori . 
Claudio Petruccioli , « l’ Unità » - Onorevole Moro , cerchiamo di tirare le somme , l’ ultima domanda questa mia . 
Il Parlamento , che si è appena sciolto per la seconda volta in quattro anni con un anno di anticipo , permetteva numericamente la possibilità di fare , da parte della Democrazia Cristiana , tutte le maggioranze possibili , anche la maggioranza centrista che il senatore Fanfani va chiedendo adesso in tutte le piazze d’ Italia . 
Nonostante questo , siamo arrivati all’ ingovernabilità del paese da tempo , da anni . 
Lei ha parlato di ristabilire il primato della Democrazia Cristiana . 
Vorrei sapere che cosa lei intenda con questo , e se non ritiene che proprio questa preminenza della Democrazia Cristiana sia la causa della ingovernabilità del paese . 
Lei ha detto – e le chiedo di confermare o smentire la sua affermazione – che lei può chiedere di ristabilire il primato della Democrazia Cristiana , ma di non poter proporre una politica . 
Le sembra questa una base su cui chiedere il consenso degli elettori ? 
Aldo Moro - Mi pare molto semplice risponderle . 
Non sono in condizioni di presentare una formula politica che dovrebbe passare attraverso il consenso socialista che almeno in questo momento non c’ è . 
Discretamente mi attengo quindi a questa constatazione e confermo – l’ ho fatto anche oggi , lo faccio nella campagna elettorale – l’ inclinazione , la vocazione della Democrazia Cristiana verso collaborazioni democratiche e in esse , in particolare , con il Partito Socialista . 
Quindi , indico una politica , che è una politica di solidarietà democratica , anche se essa è condizionata dal fatto che assensi precisi su questo punto non sono venuti . 
In queste condizioni , io trovo assolutamente legittimo dire che almeno è essenziale ridare alla Democrazia Cristiana quella posizione di primato che di per sé è un elemento di incoraggiamento e di indirizzo del paese ed è forse anche un avviamento a quelle collaborazioni politiche di cui si riconosce la difficoltà . 
Non vedo , quindi , che vi sia alcuna contraddizione . 
Ovviamente non penso che altri tra di loro debbano associarsi a me nel desiderarlo , ma penso che sarebbe un elemento iniziale di chiarezza politica il fatto che la Democrazia Cristiana conservi la sua forza tradizionale e sia così messa in condizioni di promuovere quelle efficaci e rispettose collaborazioni di cui parlavo con il dottor Sensini . 
Claudio Petruccioli - Lei conferma che non può proporre una politica ? 
La Democrazia Cristiana chiede voti per il suo primato , ma non è in grado di proporre una politica . 
Aldo Moro - Propongo una politica di solidarietà democratica , però non posso dire oggi , come dicevo nel ‘ 68 , essendo anche allora Presidente del Consiglio , « vi propongo il centrosinistra » , perché in quel momento il Partito Socialista mi autorizzava a dire centro-sinistra . 
Oggi non sono autorizzato a dirlo e quindi , rispettosamente , propongo il primato della Democrazia Cristiana come fondamento di collaborazioni democratiche , nelle quali mi auguro entri , in condizioni di piena dignità , il Partito Socialista . 
Claudio Petruccioli - Quindi , lei non può proporre una politica , non ha una politica da proporre : 
l’ unica richiesta e l’ unica proposta è il primato della Democrazia Cristiana , dopo lo scioglimento di un Parlamento che , numericamente almeno , consentiva la possibilità di esprimere questo primato ma che , appunto , per mancanza di una politica non ha consentito la formazione di un governo capace di governare . 
In quindici anni di centro-sinistra – e lei è stato per sette anni e più Presidente del Consiglio – ha sperimentato tutte le possibili formule all’ interno del centro-sinistra . 
Il suo obiettivo fondamentale è sempre stato quello di dividere la sinistra . 
Ora , la sinistra è unita nel paese da tempo , da anni , dal ‘ 68 , nel momento in cui è andata in crisi la sua politica . 
Non ritiene che questo paese si può governare soltanto prendendo atto della necessità che la sinistra unita partecipi al governo del paese e che fuori di questo non c’ è possibilità di nessuna proposta politica , se non quella di prolungare , senza prospettive , un primato della Democrazia Cristiana che ci ha portato a questo punto ? 
Aldo Moro - Il centro-sinistra aveva i suoi naturali limiti . 
Si sapeva come era fatto e fin dove arrivava , quindi non ci si può addebitare di non avere fatto qualche cosa di diverso da quello che il centro-sinistra significava . 
Io ho sperimentato certamente varie formule , constato , ancora oggi , che esistono ragioni impeditive di carattere interno ed internazionale ad un allargamento che porti nell’ ambito del Governo il Partito Comunista . 
Quindi , questi ostacoli vi sono , non li ho inventati io ; 
il politico , realisticamente , ne deve prendere atto . 
Prospetto quindi una politica realistica nella misura nella quale essa corrisponde a reali interessi del paese . 
[ Incontri nel barese ] 
« Gli altri partiti vanno dicendo in giro che non sappiamo più “ legare ” con voi , che la Dc è priva di idee e di iniziative , che ha esaurito il suo compito . 
Invece siamo qui con la nostra intatta vitalità e capacità di guida . 
La conferma ce la date voi con la vostra sincera e folta presenza . 
È con voi e per voi che la Dc ha un futuro da presentare nell’ ordine e nella libertà , perché tutti possiamo andare ancora avanti verso nuove conquiste di progresso nel segno della democrazia » . 
Ai giovani , « a molti di voi che trent’ anni fa non erano nati » ( lo ha ricordato nel cinema Regina di Toritto ) , Moro ha tracciato un rapido ed esauriente quadro di come si presentava il Paese all’ indomani della seconda guerra mondiale e di ciò che è diventato oggi sotto la guida della Democrazia cristiana . 
« Abbiamo tenuto alta la bandiera della libertà ; 
abbiamo lavorato bene in tutti questi anni , difendendo gli ideali ed i valori più autentici del nostro popolo . 
Abbiamo difeso le istituzioni democratiche , la libertà come scelta , promuovendo un processo di crescita che ha consentito di aumentare il benessere degli italiani » . 
Ora siamo ad una svolta , « al tentativo di colpire la Dc e con essa il Paese per ricacciarlo indietro » . 
Ombre cupe si addensano su noi , sull’ economia , sulla moneta , minacciando le istituzioni con il moltiplicarsi d’ una violenza avvolta da segni misteriosi . 
Tutto questo – ha aggiunto – succede per la disgregazione delle forze politiche , per la rottura di alcune feconde alleanze con partiti con i quali abbiamo governato insieme per tanti anni . 
Moro non ha lesinato in proposito critiche garbate all’ atteggiamento del Psi di cui ha ricordato « la nobile ed efficace collaborazione nei governi di centro-sinistra » , ma che ha voluto « voltare le spalle alla Dc per rivolgersi verso i comunisti » . 
È un comportamento – ha aggiunto – che non possiamo accettare , come respingiamo fermamente la proposta di associare il Pci in uno strano ed assurdo governo di emergenza . 
« Sarebbe un grave errore , un grosso pericolo per il Paese , per la democrazia , per il nostro partito che , come sempre , si pone in netta alternativa ideologica , sociale ed umana con il Pci » . 
Per il presidente del Consiglio è tempo ormai , « rotto l’ accerchiamento cui è stata sottoposta , nella perfida speranza di coglierla fiaccata ed impreparata » , di ristabilire il primato politico della Dc , di ricostituire quelle distanze con il Pci che s’ accorciarono l’ anno scorso quando alcuni approdarono incautamente a sinistra o cercarono rifugio , niente meno , nel partito neofascista . 
Adesso la situazione è cambiata . 
Nel breve spazio d’ un mese la Dc ha saputo « passare alla controffensiva » , ha raccolto « la sfida di chi l’ ha costretta a subire le elezioni anticipate » e si ripropone ancora una volta come partito che ha capacità , fisionomia e spirito democratico . 
« Siamo un partito con vocazione progressista , antifascista che può dare tranquillità e certezze più di altri » . 
Concludendo il presidente del Consiglio ha affermato che la Democrazia cristiana non vuol essere , come si tende astiosamente a definirla , « il partito della paura e del male minore » . 
« Siamo , invece , portatori di una proposta politica positiva che viene da tutti noi , dai giovani con le loro istanze rinnovatrici che possono e debbono trovare il loro naturale e giusto sbocco nell’ ambito della Dc . 
Con il nostro partito è assicurata la continuità d’ una ordinata vita democratica , integrata dalle novità richieste dai giovani , dalle immense loro energie che ridanno forza e verità alla Dc . 
Siamo il partito dei giovani e dell’ avvenire : 
ed insieme ad essi lo vogliamo costruire ancora più saldo e sicuro per tutti » . 
[ La chiusura della campagna elettorale ] 
Due dati hanno caratterizzato questa campagna elettorale : 
da una parte un attacco concentrico alla Democrazia cristiana , « da abbattere , da mettere fuori gioco » ; 
dall’ altra , la risposta della Dc : 
« Immaginata prossima a cadere , è stata trovata invece decisa a combattere e farsi valere , capace di creare attorno a sé ancora una volta , attenzione , interesse , consenso giovanile , mobilitazione popolare » . 
« Nella risposta della Democrazia cristiana – ha proseguito Moro – non c’ è stata però solo la pur doverosa reazione alle deformazioni , alle falsità alle interessate omissioni , ma anche , e soprattutto , la riproposizione della sua immagine autentica , del suo ruolo nella vita democratica , della sua funzione di garanzia per le istituzioni e la stabilità politica ; 
la rivendicazione puntuale della sua capacità di promuovere , nella libertà e nella giustizia , lo sviluppo della comunità nazionale ; 
di mantenere l’ Italia saldamente inserita nel contesto della solidarietà occidentale ; 
di capire , infine , i segni dei tempi e di aprire al nuovo che emerge da tante parti » . 
« Nella conferenza stampa alla televisione – sbrigativamente presentata da qualche giornale – sono stato accusato – ha detto ancora Moro – di non proporre una politica e soprattutto di non avere una politica . 
Si vuole confondere qui proposta politica con formula politica . 
Se è vero che la Democrazia cristiana non può indicare all’ elettore una specifica coalizione di governo , perché non c’ è assenso da parte delle altre forze politiche ( ed è proprio questa dissociazione , ragione della consultazione elettorale anticipata , causa principale della crisi politica in Italia , espressione di una oscillazione , in particolare del Partito socialista italiano , tra strategie di segno diverso ed opposto ) è altrettanto vero però che la Democrazia cristiana ha una proposta politica da fare al Paese ed è appunto quella della solidarietà tra forze omogenee o relativamente omogenee , la quale assicuri la più ampia collaborazione e la maggiore rappresentatività consentite nella salvaguardia del sistema democratico . 
Esso infatti non esclude e , anzi , sollecita il confronto con tutti ed anche con le opposizioni , ma impedisce che venga annullato o stravolto il corretto rapporto tra maggioranza ed opposizione » . 
« Ed è in base a questo principio che la Democrazia cristiana ha rifiutato il compromesso storico e l’ inserimento dei comunisti nella maggioranza di governo , a causa di una diversità che esprime due modi , tra loro non conciliabili , d’ intendere la libertà nella società e nello Stato , il pluralismo istituzionale economico e sociale , la collocazione internazionale del Paese nel suo autentico significato . 
Una diversità che , prima di riguardare la sfera politica , riguarda la sfera umana , la stessa personalità e dignità dell’ uomo . 
Una diversità che consente di fare alcune cose ed impedisce di farne altre e che non può essere intesa come mero pretesto frapposto dalla Democrazia cristiana per rifiutare il coinvolgimento del Partito comunista perseguito dal Partito socialista italiano , perché concerne la difesa di un patrimonio ideale e politico senza del quale un partito perde la propria ragione di essere » . 
« L’ ingovernabilità del paese – ha sostenuto quindi Moro – non dipende certo dalla fermezza della Democrazia cristiana nei propri principi , ma dal fatto che si pretenda forzare la situazione apparentemente a motivo dell’ emergenza ma , sostanzialmente , per introdurre una diversa strategia , sulla quale incombono molte ombre , per creare un assetto politico confuso entro cui si esprimerebbe con difficoltà il gioco democratico nella sua essenza e nel suo significato più profondo » . 
« Ci si illude se si pensa che la situazione auspicata non segnerebbe nei fatti l’ egemonia del Partito comunista : 
ci si illude se si crede che esso potrebbe essere ed accettare di essere uno tra gli altri nel governo del Paese . 
Questa idea della parità di tutti , di un uguale contare , è al di fuori della realtà . 
Non si fanno i conti con i rapporti di forza destinati ad imporsi nella loro durezza e perentorietà per quelli che sono » . 
« Per questo – ha concluso Moro – invitiamo ancora una volta l’ elettorato ad indicare , con il suo monito e con il suo consenso , come unica percorribile , la strada della solidarietà e delle collaborazioni democratiche , per avanzare sulla quale occorre una Democrazia cristiana forte , una Democrazia cristiana che sia ricostruita nel suo primato e posta in condizione di essere protagonista di una nuova fase di storia nel nostro Paese » . 
[ Commento dei risultati elettorali ] 
« Desidero avvalermi del cortese tramite de “ La Gazzetta del Mezzogiorno ” , per rivolgere il più vivo ringraziamento alle elettrici ed agli elettori che nel mio collegio hanno votato in favore della Democrazia cristiana ed a quanti hanno voluto conferirmi la loro personale fiducia . 
« Un commento ai risultati non può non fare riferimento alla impostazione della campagna elettorale . 
Io mi ero ripromesso di difendere la Democrazia cristiana da un attacco concentrico ed ingiusto , che rischiava di alterare , ove avesse conseguito il suo obiettivo , l’ equilibrio politico del Paese . 
Ebbene , l’ attacco è stato respinto . 
Si può dire che la Democrazia cristiana è tutt’ altro che finita ed è anzi in condizione di assolvere la sua funzione di punto di riferimento nello schieramento politico italiano . 
« I valori di libertà risultano meglio difesi . 
C’ è , come io avevo chiesto , una distanza di sicurezza tra Democrazia cristiana e Partito comunista , l’ Italia resta in maggioranza , sia pure con motivazioni diverse , in una posizione negativa nei confronti di quel partito , di fronte al quale la Democrazia cristiana si considera una netta alternativa democratica . 
« È motivo di rammarico il fatto che le forze politiche intermedie , la cui funzione è per noi assai rilevante , siano in qualche modo compresse in una consultazione rigida come quella che si è avuta in occasione delle elezioni anticipate . 
Il nostro partito non mancherà di tener desto il dialogo democratico specie con i socialisti , come ricercherà , del resto , un civile confronto con l’ opposizione » . 
[ Al vertice internazionale di Portorico ] 
La ripresa economica si è manifestata nella maggioranza dei paesi industriali in misura più accentuata rispetto alle previsioni . 
Tuttavia , proprio il ritmo sostenuto della ripresa fa sorgere timori che le nuove spinte inflazionistiche mettano in moto meccanismi tendenti a ridurre anzitempo l’ espansione economica . 
Il rischio di porre un freno eccessivo ed intempestivo all’ espansione non va sottovalutato se si tiene conto della fragilità del processo di ripresa in alcuni paesi e della persistente elevatezza dei tassi di disoccupazione . 
Vi è inoltre da considerare che l’ avvio della ripresa è stato ritardato in molti paesi e che in alcuni di essi – fra i quali l’ Italia – esso è stato subito minacciato dal riemergere del disavanzo della bilancia dei pagamenti e dalle pressioni inflazionistiche . 
Ciò ha reso necessarie misure che hanno già influito sulle prospettive di ripresa . 
Tali paesi devono poter contare anche sulla espansione delle esportazioni per uscire dal circolo vizioso nel quale rischiano di trovarsi . 
Il consolidamento dell’ espansione a livello internazionale appare indispensabile per consentire che la ripresa si estenda all’ insieme dei paesi industriali e del resto del mondo . 
Tale consolidamento appare altresì necessario se vogliamo progressivamente ridurre la disoccupazione , che costituisce spreco di risorse umane ed è fonte di malessere sociale e politico . 
Per le democrazie industriali occidentali , il modo in cui affronteranno il problema della disoccupazione costituirà il banco di prova della loro capacità di organizzare una società fondata sul lavoro e socialmente progredita . 
Se riconosciamo l’ importanza del mantenimento della espansione , dobbiamo impegnarci a fronteggiare gli eventuali pericoli inflazionistici di preferenza con strumenti – come quelli fiscali – non suscettibili di frenarla intempestivamente , come potrebbe avvenire ove si facesse prevalentemente o unicamente ricorso a strumenti monetari e creditizi . 
Vorrei ora fornire brevemente alcune indicazioni sulla evoluzione della situazione economica italiana . 
A Rambouillet avevo rilevato i miglioramenti registrati nella bilancia commerciale , in quella dei pagamenti e nel contenimento dell’ aumento dei prezzi . 
Gli elementi negativi erano allora costituiti dalla pesante flessione dell’ attività produttiva . 
Purtroppo la ripresa della produzione è stata accompagnata da un crescente disavanzo degli scambi con l’ estero , dal riaccendersi del processo inflazionistico , alimentato , a sua volta , dalla caduta del corso della lira sul mercato dei cambi . 
Questa evoluzione economica impone alle autorità di governo l’ obbligo di affrontare con decisione le cause strutturali degli squilibri di fondo che condizionano l’ ordinato sviluppo della nostra economia e che hanno causato la recente crisi . 
È in corso di definizione un programma che comprende misure di natura congiunturale e strutturale da attuarsi congiuntamente . 
I nodi di fondo da affrontare riguardano in primo luogo il problema delle finanze pubbliche , sia dal lato della spesa che da quello delle entrate fiscali . 
Si impone inoltre una revisione dei meccanismi che determinano eccessi nel ritmo della dinamica salariale al fine di riportarla entro limiti vicini a quelli dei nostri partners commerciali . 
Occorre infine una energica politica industriale che agisca selettivamente sugli investimenti in modo da accrescere la produttività delle nostre imprese e da ridurre in taluni settori , come quello energetico , la nostra dipendenza dalle importazioni . 
Il successo di questo programma è condizione essenziale perché l’ Italia riesca a rilanciare la sua attività economica , a riassorbire l’ elevato grado di disoccupazione e a contenere l’ erosione del potere di acquisto interno ed esterno della moneta . 
Si tratta di un programma di grande impegno politico per la realizzazione del quale sarà necessario il consenso delle forze sociali del nostro Paese . 
Per poter realizzare tale programma , il Governo italiano avrà inoltre bisogno dell’ apporto della cooperazione internazionale , sia perché dovrà puntare sulle esportazioni ( per il cui sviluppo è indispensabile un accentuato rilancio dell’ attività economica da parte dei paesi per i quali la bilancia dei pagamenti non rappresenta alcun vincolo ) , sia per disporre di una solidarietà finanziaria che gli consenta di fronteggiare gli eventuali attacchi speculativi , evitando che il deprezzamento del cambio si ripercuota negativamente sul livello dei prezzi alimentando nuove spinte inflazionistiche . 
[ Sull’ elezione diretta del parlamento europeo ] 
L’ importanza di giungere ad una soluzione per il problema delle elezioni dirette del Parlamento europeo è stata sottolineata dal Presidente del Consiglio Moro nell’ intervento pronunciato prima del raggiunto accordo . 
« Mi pare indispensabile – ha detto – risolvere oggi i problemi ancora aperti , se vogliamo che le nostre riunioni diano all’ opinione pubblica la sensazione che intendiamo seriamente procedere sulla via dell’ unificazione europea » . 
Moro , sul tema specifico della ripartizione dei seggi , ha ricordato che da parte italiana si è avuta soltanto perplessità per la formula del mantenimento dell’ attuale composizione numerica del Parlamento ( 198 seggi ) . 
Tuttavia l’ Italia si era dichiarata disposta – ha detto il Presidente del Consiglio – a non ostacolare , in uno spirito di compromesso , un accordo . 
Moro ha concluso rilevando che gli ultimi schemi di ripartizione , i quali prevedono « un raddoppio con aggiustamento » dell’ attuale numero dei seggi , sono accettabili per l’ Italia . 
« Mi sembra che , pur potendosi ricollegare in qualche modo alla ripartizione prevista dal Trattato di Roma ( costitutivo della CEE ) , contemperino sufficientemente il principio della proporzionalità con l’ esigenza politica di una adeguata rappresentanza di tutti i Paesi » , ha precisato Moro . 
[ Sulle accuse di “ omissis ” sulle trame nere ] 
« Rispondendo alle accuse di Paese sera , desidero precisare che nella mia attività di presidente del Consiglio mi sono trovato a prendere posizione su temi concernenti il segreto di Stato , con riguardo al così detto golpe , solo nelle seguenti circostanze . 
Nell’ aprile 1975 il giudice Violante mi chiese di confermare il carattere segreto , già oppostogli , della documentazione relativa ai rapporti intercorsi tra il dott. Sogno e i servizi di sicurezza italiani e stranieri . 
Risposi che i documenti erano segreti solo per i dati formali soggettivi e non per il loro contenuto . 
Si trattava cioè di assicurare la non identificazione di personaggi stranieri , di agenti informatori , di sigle di operazioni di controspionaggio , di denominazione di uffici addetti a queste operazioni e di altri elementi analoghi , e ciò per tutelare interessi politici e militari . 
Dichiarai la disponibilità a fornire i documenti obliterando i richiamati dati formali , in modo da lasciare inalterata la integrale leggibilità del contenuto informativo , a conferma della irrilevanza di esso ai fini di giustizia . 
A richiesta del giudice ho poi disposto l’ inoltro dei documenti nella forma preannunciata . 
Desidero precisare che tali documenti riguardano temi non attinenti alla sicurezza dello Stato e comunque si riferiscono esclusivamente al periodo compreso tra il gennaio ed il giugno del 1957 , cioè un periodo di gran lunga anteriore a quello nel quale si sarebbero svolti i fatti oggetto dell’ indagine . 
« Di altra documentazione , anch’ essa non attinente alla sicurezza dello Stato , richiestami dal giudice Violante , riguardante il dott. Sogno , ho dovuto confermare il carattere segreto in conformità alla valutazione espressa dal competente servizio e dal Ministro della Difesa . 
La risposta è stata inoltrata dopo un attento esame degli atti e quindi con qualche ritardo , tanto che ho dovuto indirizzarla alla Procura della Repubblica di Roma , alla quale nel frattempo il processo era stato trasferito . 
Anche per questi documenti è rilevante la considerazione che si riferiscono esclusivamente a notizie concernenti attività svolta dal dott. Sogno dal dicembre 1953 al dicembre 1956 . 
« Non è possibile dunque istituire alcun rapporto tra i documenti , rispetto ai quali ha dovuto essere eccepita la segretezza , e la pretesa copertura offerta ad attività eversiva che in un periodo di molto posteriore si sarebbe sviluppata . 
Voglio solo aggiungere la considerazione che il segreto di ordine politico e militare ( a differenza del segreto d’ ufficio , che è rimuovibile ) vincola il presidente del Consiglio , che è soggetto , non meno di ogni altro cittadino , all’ osservanza del codice penale . 
Quello che spetta al presidente del Consiglio non è un potere discrezionale di sciogliere dal segreto , bensì una valutazione , in sede di massima istanza politica , del carattere segreto di un documento o di un fatto . 
« Da ultimo ancora il giudice Violante pose un quesito relativo alla eventualità che il gen. Miceli , quale capo del Sid , avesse ricevuto contributi economici dei servizi di sicurezza o dall’ ambasciata degli Stati Uniti d’ America . 
Il gen. Miceli , mentre aveva escluso di aver ricevuto finanziamenti per fini non istituzionali , aveva dichiarato di non poter rispondere alla domanda se detti contributi gli fossero stati concessi per fini istituzionali , trattandosi di materia coperta da segreto politico militare . 
« Essendo nel frattempo stato trasferito alla Procura generale di Roma il procedimento , informai questa che non era possibile valutare se sussistesse o meno il segreto politico militare , in quanto nulla risultava circa la pretesa erogazione né al Ministero della Difesa né alla presidenza del Consiglio . 
Conclusi che , in difetto di qualsiasi elemento di diretta o indiretta informazione , non ero in grado di esprimere un giudizio sulla segretezza o meno di un fatto meramente ipotetico e non circostanziato . 
Nessuna conferma , dunque , nel caso prospettato , del segreto opposto al generale Miceli . 
Dalle indicazioni che ho fornito risulta che la mia posizione è ben diversa da quella risultante dal citato articolo di Paese sera » . 
[ Ancora sulle accuse di “ omissis ” ] 
Moro precisa che , a suo avviso , « massima istanza politica per la definizione del segreto è il presidente del Consiglio d’ intesa con il ministro della Difesa » , per cui , « restando ai fatti , si può rilevare per quanto riguarda il Sifar , che nessuna sollecitazione fu rivolta dal governo alla Procura della Repubblica . 
Vi furono nell’ esercizio del diritto-dovere di tutela del segreto , talune omissioni nella pubblicità data al cosiddetto rapporto Manes , ma sempre su circostanze non essenziali , tanto che la commissione parlamentare d’ inchiesta poté giungere ad un soddisfacente accertamento della verità » . 
« Non risponde poi al vero – prosegue Moro – , in ordine alle indagini per il processo di piazza Fontana , che io abbia opposto insieme al ministro Forlani il segreto politico-militare . 
La circostanza è falsa , né vale a renderla vera e credibile il richiamo al settimanale Panorama » . 
« È ugualmente falso – dice ancora l’ ex presidente del Consiglio – che il consigliere istruttore Gallucci , il giudice Fiore e il pubblico ministero Vitalone si rivolsero a me per far sciogliere dal vincolo del segreto il gen. Miceli , ottenendo una risposta tassativamente negativa . 
Quei magistrati mi chiesero un’ informazione , per quanto a mia conoscenza . 
Non fu assolutamente in discussione il segreto » . 
Infine – è questa la conclusione della lettera di Moro – « per quanto riguarda la richiesta del giudice Violante riconfermo che il segreto , nei limiti in cui fu opposto , riguardava fatti estranei alla sicurezza dello Stato e risalenti a circa vent’ anni fa » . 
L’ attesa 
La conclusione della lunga campagna presidenziale negli Stati Uniti , con la vittoria del candidato democratico , merita qualche commento . 
Le vicende elettorali di altri Paesi , in un mondo sempre più legato , sono importanti ed interessanti per noi . 
E , del resto , quel che è avvenuto ed avviene in Italia è apparso ed appare di notevole rilievo per altri popoli e non solo in Europa . 
Quando poi si tratta di una delle grandissime potenze , ogni movimento al suo interno ci coinvolge tutti , si voglia o no. È comprensibile dunque l’ acuto interesse con il quale abbiamo seguito gli avvenimenti americani ed il loro convulso finale . 
Un elemento di soddisfazione oggi , subito dopo la conoscenza dell’ andamento del voto , è costituito dalla significativa affluenza di americani alle urne . 
Era stata rilevata un’ apatia dell’ opinione pubblica che in realtà non c’ è stata , almeno nella misura temuta . 
Per quanto grande sia il fiorire della società civile in America , fino al punto che essa soddisfa da sé esigenze rilevanti di presenza politica senza passare per i canali dei partiti , una massiccia astensione dei cittadini al momento del voto non avrebbe fatto onore all’ America e ne avrebbe diminuito in qualche misura il prestigio e l’ influenza . 
Dobbiamo rallegrarci del fatto che l’ interesse all’ interno abbia corrisposto all’ estrema attenzione con la quale il mondo , pur con maggiore o minore riserbo , ha seguito queste elezioni presidenziali . 
Per quanto riguarda il significato complessivo di esse , non è facile approfondirlo compiutamente nell’ ambito di un primo sommario commento . 
Ci si può limitare ad alcune considerazioni essenziali . 
A queste poche cose vorrei premettere una doverosa espressione di rispetto per il Presidente sconfitto e per il suo collaboratore più eminente , il segretario di Stato Kissinger . 
La battaglia elettorale è stata caratterizzata in America , e di rimbalzo fuori , da una presentazione estremamente riduttiva della personalità dei due protagonisti . 
Penso che sia il momento , non per ragioni di opportunità , ma in omaggio alla verità , di apprezzare i due candidati al di là della polemica un po’ frivola sugli errori commessi in un episodio , spesso marginale , nel corso della massiccia ed estenuante campagna elettorale . 
Di Gerald Ford è giusto ricordare la dignità e la semplicità insieme , con le quali ha assunto la pesante eredità del Watergate e favorito un processo di distensione all’ interno di un Paese ferito , come , del resto , nella politica internazionale . 
Se non vi è stata sempre piena comprensione per la difficile realtà italiana , non è però mai mancata in Ford e Kissinger un’ attenzione verso l’ Italia , che una situazione meno aggrovigliata di quella che ci caratterizza , purtroppo , da parecchio tempo , avrebbe potuto rendere più feconda e costruttiva . 
Che siano evitate infatti forme , sia pure larvate , di direttorio dipende in notevole misura anche da noi . 
Del presidente Carter da varie parti si è rilevata la « complessità » del pensiero ed anche della figura . 
Che ciò comporti una certa dose di ambiguità , che vi sia cioè un enigma da chiarire , può esserne una conseguenza . 
Ed è cosa per ciò non da addebitare , come da qualcuno è stato fatto , ma da accreditare . 
Naturalmente vera grandezza c’ è , quando l’ enigma a mano a mano si dissolve e vengono alla luce cose nobili ed importanti , anche se difficili . 
Allora appare in piena luce quella complessità che esclude la superficialità e la grettezza . 
Lasciamo ora da parte i possibili corsi della politica interna . 
Il Presidente dovrà cimentarsi con il grande problema di realizzare sviluppo ed occupazione senza inflazione e con l’ esigenza di più pieno riconoscimento dei diritti sociali e civili . 
Limitiamoci a considerare brevemente che cosa ci si può attendere dal nuovo Presidente sul terreno , che ci tocca più da vicino , della politica estera . 
Si è detto che non vi era una differenza di fondo tra i due candidati per quanto riguarda la condotta della politica estera . 
Questa osservazione sembra fondata , ma è indubbio che il Presidente Carter ha promosso qualche maggiore durezza ed accennato alla necessità di conseguire più chiari vantaggi nazionali nel perseguire la politica di distensione . 
Credo che ciò riguardi , com’ è ovvio , le crisi tuttora aperte nel mondo , anche se non tutte fortunatamente in modo acuto . 
Ma vi è certo un particolare riferimento al confronto diretto con l’ Unione Sovietica , senza dire dell’ attenzione che dovrà essere riservata alla realtà cinese , che va certamente approfondita nel corso del tempo . 
Vi sono dati obiettivi della situazione mondiale con i quali tutti devono fare i conti . 
Ma il modo di approccio può cambiare in una misura ora imprevedibile , anche se non è immaginabile una inversione di tendenza . 
Per quanto riguarda l’ Europa , si è registrata nella campagna elettorale una polemica dello sfidante nei confronti della amministrazione in carica proprio su questo tema . 
E ci si era ripromessi dal candidato democratico di dare più peso e più voce agli alleati . 
Io non credo che , malgrado alcune espressioni ed alcuni episodi , siano mancati al Presidente Ford e al suo segretario di Stato la consapevolezza della centralità ed essenzialità dell’ Europa nel sistema mondiale ed un interesse , per quanto un po’ attenuato , all’ unificazione , anche politica , della parte occidentale del nostro continente . 
La garanzia di questa prospettiva unitaria era uno degli elementi , anche se non ostentati , dell’ equilibrio di Helsinki . 
Ma certo dobbiamo dire che abbiamo atteso ed attendiamo molto di più da parte americana , ed in questo senso la promessa elettorale di Carter dovrebbe potersi tradurre in atto , determinando un salto di qualità nei rapporti euro-americani . 
Ciò va detto sia con riguardo ai singoli Paesi europei , e tra essi in particolare l’ Italia , sia con riferimento al loro insieme , raccolti , come sono , nella Comunità europea e nel sistema di consultazione politica che intorno ad essa si è andato sviluppando . 
Vorrei esprimere l’ augurio che l’ Italia sia più presente come nazione , senza che l’ accordo sia posto in modo troppo visibile su questa o quell’ altra capitale , e ciò anche con riguardo al delicato momento che il nostro Paese vive . 
E poi immagino possibile un più accentuato e sostanziale favore per il processo di unificazione europea , un favore che sia la base di una gestione il più possibile concertata , se non della politica globale degli Stati Uniti , il che sarebbe impensabile , almeno di quella che tocca le molte cose nelle quali l’ interesse e la responsabilità europea sono evidenti . 
È chiaro che tutto ciò non si fa da una sola parte , anche se essa è la più importante , ma richiede l’ impegno della nostra intuizione , della nostra determinazione e della nostra coerenza . 
Mi fermo qui , almeno per ora . 
Naturalmente gli italiani hanno le loro comprensibili preferenze e partecipano con passione a queste vicende . 
Ma il nostro Paese , nel suo complesso , non può che condurre in modo corretto e costruttivo i suoi rapporti con l’ amministrazione che il popolo americano ha prescelto . 
In questo quadro è giusto esprimere fiducia , speranza ed augurio al Presidente Carter , che si appresta a guidare la sua grande nazione , il cui patrimonio di ricchezza e di potenza , ma anche di valori umani , tanti italiani hanno contribuito a formare con le virtù proprie della nostra gente . 
Aldo Moro 
[ Lettera a Corrado Belci ] 
Caro Direttore , 
credo che quanto riferisce « Panorama » su un mio presunto giudizio negativo nei confronti de « Il Popolo » , sia subito apparso , a te e ai tuoi collaboratori , manifestamente infondato . 
Desidero tuttavia dire esplicitamente che non solo non disapprovo l’ indirizzo del giornale , ma , al contrario , apprezzo lo sforzo che è stato compiuto per inserirlo sempre più puntualmente nel dibattito politico nazionale e per renderlo strumento utile all’ elaborazione ideologica e culturale che impegna tutta la Democrazia Cristiana . 
Poiché lo specifico richiamo al punto concernente « Il Popolo » potrebbe far ritenere che io non abbia niente da osservare sul resto del servizio , colgo l’ occasione di questa lettera per precisare , pur non entrando nei particolari , che « Panorama » costruisce di me una immagine nella quale non mi riconosco affatto . 
Cordiali saluti . 
Aldo Moro 
[ In visita in Puglia ] 
Rispondendo indirettamente a quanti chiedevano che egli parlasse della situazione politica e delle sue prospettive , Moro ha detto che questo è un momento di riflessione per tutti . 
È tornato più volte su questo concetto , ed ha parlato di riflessione « seria , acuta , pungente » ; 
una riflessione che deve servire anche « a consolidare se stessi » , in vista di sempre più impegnativi confronti con le altre forze politiche , con la realtà stessa del Paese , così mutevole , tanto contraddittoria da indurre a pronunciare « ad un tempo parole di preoccupazione e di fiducia » . 
La particolare situazione politica di Molfetta , che vede la Democrazia Cristiana all’ opposizione di una giunta guidata da un sindaco socialista , ha indotto Moro ad alcune considerazioni di dichiarato rispetto per le « ragioni forse complesse , per le determinazioni difficili di tale atteggiamento » , ch’ è di sostanziale rigetto della collaborazione con la Democrazia Cristiana . 
Pure – ha proseguito – « avremmo preferito avere accanto a noi , in posizione di dignità , di autonomia e di responsabilità , partiti con i quali ci siamo lungamente intesi e con i quali abbiamo elaborato idee che hanno qualificato la nostra comune presenza nella vita del Paese » . 
Richiamandosi anche alle determinazioni del congresso nazionale sui rapporti con il partito comunista , Moro ha ribadito come la Dc consideri intatta la sua autonomia anche in presenza del « fatto nuovo » costituito dalla astensione sul « benemerito governo dell’ amico Andreotti » . 
Con la nostra autonomia – ha aggiunto – rivendichiamo l’ autenticità del voto democratico , popolare ed antifascista del nostro partito , rivendichiamo la nostra sostanziale , profonda diversità dal Pci , sulla quale abbiamo richiamato di volta in volta l’ attenzione del corpo elettorale . 
Sul piano dei rapporti interni , Moro ha ricordato quanto sia essenziale l’ unità della Democrazia Cristiana , coerente con i suoi ideali di sempre , partito di libertà e di progresso . 
« Ci accusano di essere conservatori . 
Noi conservatori ? 
Sono conservatori , allora , 14 milioni di italiani : 
operai , contadini , artigiani , esponenti del ceto medio » . 
Il responso elettorale del 20 giugno – ha quindi aggiunto – ha detto quanto fossero affrettate le previsioni che davano per avvenuto , per inevitabile , il declino della Democrazia Cristiana : 
« Noi siamo qui , qualunque cosa accada , per garantire al Paese le cose per le quali ha mostrato di continuare a credere nella Democrazia Cristiana . 
Abbiamo garantito la libertà , assicurato il progresso , impedito l’ instaurarsi di regimi autoritari e reazionari con la forza popolare e l’ ispirazione cristiana del nostro partito » . 
Riflessione 
Si parla di una terza fase della vita politica italiana , e ci si interroga circa le formule di governo che potrebbero caratterizzarla e soprattutto gli orientamenti e rapporti dei partiti . 
Ma queste domande restano per ora senza risposta , anche se appaiono in evidenza alcuni dati di fatto . 
Si registra una forte spinta a sinistra , evidente nel fermento della società e nell’ ansia di rinnovamento dei partiti , manifestata però soprattutto dal sensibile progresso comunista . 
Fenomeno , quest’ ultimo , ad un tempo di organizzazione e di opinione ed indiscutibilmente di grande rilievo . 
Il relativo insuccesso delle forze intermedie , di cui giustamente ci si rammarica , e la presenza crescente dei comunisti hanno disgregato il sistema tradizionale , senza però costituirne un altro . 
Tuttavia il riesame critico intrapreso dal partito socialista , il quale può essere forza determinante nello schieramento politico , merita ogni rispetto , malgrado le difficoltà della situazione . 
Ma , come è un fatto l’ avanzata comunista , così è un fatto la forte tenuta , sotto la guida dell’ onorevole Zaccagnini , della Democrazia Cristiana , per molti inattesa , almeno nella misura nella quale essa si è verificata . 
C’ è dunque un fenomeno di polarizzazione , non sappiamo se durevole o transitorio . 
Ma non si tratta , ne sono certo , di un contrappeso quale che sia alla potenza comunista . 
La risposta alla sfida di questo partito non è stata nel senso di rafforzare posizioni reazionarie . 
Il successo della Democrazia Cristiana emerge esso pure dalle spinte di giustizia e di rinnovamento della società italiana , sebbene con un altro segno da quello del partito comunista , sulla base di una diversa intuizione . 
La Democrazia Cristiana resta il più grande partito italiano , del quale non si può disconoscere il carattere schiettamente popolare . 
Non si cambia questa realtà , chiamandoci conservatori . 
Per la presenza e l’ azione della Democrazia Cristiana nel corso di questi trent’ anni , che saranno rivalutati , grandi masse sono state sottratte a tentazioni reazionarie e condotte a costruire un sistema democratico avanzato . 
Si è fatto così un passo , nel senso della liberazione , abbastanza nuovo nella storia d’ Italia . 
Il progresso realizzato , anche se paghiamo ora il costo di alcune impazienze e di alcuni squilibri , ha reso del tutto diverso il nostro Paese . 
L’ onorevole Amendola non deve dolersi di un atto di onestà intellettuale . 
Abbiamo costituito una riserva di capacità rinnovatrice , di stabilità , di umanesimo politico , alla quale l’ Italia ha mostrato di non voler rinunziare . 
Questa funzione democratica , assolta puntualmente anche in momenti di svolta della vita nazionale , continua ad essere necessaria e fortunatamente presente . 
Se non sono mancati mai , nella direttrice di marcia dell’ evoluzione sociale e politica del Paese , prudenza , realismo , equilibrata visione delle cose , non si è trattato assolutamente e non si tratta di moderatismo deteriore . 
E cioè gretta semplificazione dei problemi , corto respiro della vita , timore delle novità . 
La spinta a sinistra , registrata nelle recenti elezioni , conferma la validità della scelta popolare e progressista fatta da sempre dalla Democrazia Cristiana . 
La diversità , ed anche la polemica diversità , nei confronti del partito comunista , la forte e civile dialettica che non è destinata a cessare perché il Paese ha bisogno della Democrazia Cristiana con la sua autentica fisionomia , non comporta però drastiche rotture , ed anzi sollecita il confronto , al quale la Democrazia Cristiana apporti sue proposte qualificanti . 
Si utilizzano così fino in fondo le istituzioni democratiche . 
Il nuovo contesto economico e politico rende il dialogo più intenso e più responsabile . 
Lo stesso governo vi fa richiamo nell’ affrontare i gravi problemi del Paese . 
Siamo in un momento di riflessione . 
Tale è infatti , una serissima pausa di riflessione , la fase politica che viviamo . 
Ad essa sono chiamati tutti i partiti , il cui travaglio evidente noi rispettiamo , così come chiediamo rispetto per il nostro travaglio . 
È realistico ed onesto riconoscere che , al centro della riflessione , è il partito comunista , il problema dei rapporti da stabilire con esso . 
Questo è il tema di oggi . 
Utilizziamo a tal fine quell’ attenzione che da non pochi anni la Democrazia Cristiana ha portato al partito comunista , e che corrisponde del resto ad analoga attenzione che il partito comunista riserva , pur tra molte ambiguità , al mondo cattolico ed alla Democrazia Cristiana . 
Potrebbero emergere da questa esperienza cose interessanti . 
Una tale ricerca , per quanto scavi in profondità , per quanto costituisca una significativa verifica , non ha però uno sbocco obbligato . 
Attenzione e dialogo infatti non sono limitati ai comunisti . 
La situazione è aperta , forse in impercettibile movimento . 
È una verifica che va condotta fino in fondo con riguardo a tutti i partiti , e naturalmente a quello comunista , di cui non ci erigiamo a giudici , ma del quale dobbiamo pur seriamente valutare la profondità e la durevolezza delle novità alle quali si fa riferimento e delle diversità affermate di fronte a modelli già sperimentati e considerati insufficienti . 
Interpretiamo la non ostilità di partiti a noi già lungamente vicini , essa pure , come una pausa di riflessione . 
Certo preferiremmo avere solidali forze politiche di tanta importanza ideale in vista di obiettivi democratici , la cui attuazione potrebbe essere disegnata in modo del tutto nuovo . 
Rispettiamo comunque le posizioni degli altri . 
In verità , nessuno potrebbe seriamente accusare la Democrazia Cristiana di incertezza e d’ indecisione , perché incertezza ed indecisione , a dispetto delle apparenze , sono di tutti ed appaiono del resto comprensibili in una situazione nuova che deve essere decifrata , per trarne significative indicazioni di movimento . 
E mentre si pensa e si va faticosamente prefigurando il futuro , bisogna pur gestire il presente con le sue inderogabili esigenze di ristabilimento dell’ ordine economico-sociale e di difesa e sviluppo delle istituzioni democratiche . 
Vi provvedono i partiti chiamati alla riflessione , ciascuno , naturalmente , con il proprio ruolo . 
Il governo va perciò considerato , ad un tempo , come una conseguenza ed una condizione della riflessione in atto . 
Esso ha da essere preservato nella sua funzione essenziale e lealmente appoggiato . 
Il governo Andreotti non è frutto di un accordo , che sarebbe , allo stato dell’ evoluzione della politica italiana , impossibile , ma di autonome assunzioni di responsabilità , apprezzabili in quanto manifestano sensibilità per gli interessi e le esigenze del Paese . 
E si è detto perciò , mi pare giustamente , che esso rappresenta l’ equilibrio più avanzato configurabile nella realtà politica italiana . 
Pensare che si possa andare più in là , significa ignorare dati interni ed internazionali che non possono essere trascurati . 
Ma neppure è possibile puntare ad una spaccatura frontale del Paese , sulla base di pregiudiziali alle quali l’ opinione pubblica non riserva la stessa decisiva attenzione di una volta . 
Se è in corso una riflessione che impegna tutti i partiti e dalla quale ciascuno di essi trarrà la propria responsabile conclusione , bisogna dare un tempo ragionevole , perché essa si svolga in tutta la sua importanza . 
Se essa non può protrarsi indefinitamente , non può essere neppure arbitrariamente semplificata ed abbreviata . 
È in atto , infatti , un’ esperienza politica di grande rilievo in uno dei momenti più delicati della storia italiana . 
Gl’ impazienti e gli allarmisti , allarmisti , dico , e non già prudenti , hanno entrambi torto . 
Dobbiamo fronteggiare con calma e fermezza questo momento difficile . 
Non dimentichiamo le preoccupazioni espresse e le raccomandazioni rivolte al corpo elettorale . 
E , soprattutto , non rinunciamo alla fisionomia ed alla funzione della Democrazia Cristiana , nella quale si riconosce ed alla quale si affida una larga parte del Paese . 
Bisogna che questa parte sappia che non sarà abbandonata , che le sue tradizioni , i suoi giudizi , i suoi legittimi interessi , i suoi ideali troveranno espressione e saranno fatti valere nella vita democratica in condizioni di reciproco rispetto . 
Qualcuno ha colto inquietudine nella Democrazia Cristiana ed ha visto , nel suo disagio per l’ attuale momento di transizione , una manifestazione di egoismo , una sorta di nostalgia del potere fine a se stesso . 
Il potere per il potere , al di là dei problemi del Paese , della cui soluzione non si vorrebbe assumere la pesante responsabilità . 
Credo che il giudizio sia ingiusto . 
La Democrazia Cristiana non si sottrae ai suoi compiti di grande partito nazionale ed alla sua parte d’ impopolarità . 
Ma nessuno può disconoscerle , in presenza dell’ astensione determinante del partito comunista , il diritto d’ interrogarsi e d’ interpretare la realtà del Paese e la sua possibile evoluzione , se non con nervosismo , almeno con serietà , attenzione ed apprensione . 
La nostra responsabilità è grande . 
Tutti potranno chiederci conto del modo come avremo tenuto il nostro posto in questo momento di svolta della vita nazionale . 
La terza fase della vita politica italiana , alla quale altrove io ho fatto riferimento , non è delineata . 
È questo un momento problematico , caratterizzato da ricchezza della vita sociale , da forte spirito critico , da un serio confronto di contenuti programmatici , da un’ originale ed aperta esperienza politica . 
Non è un approdo , ma una preparazione scrupolosa e responsabile per il domani . 
Pausa , riflessione ma non inerzia 
Vorrei svolgere alcune considerazioni , alle quali proprio « La Stampa » mi ha stimolato con la vignetta di Maccari di qualche giorno fa . 
Il problema così evocato , in modo insieme amaro e suggestivo , è importante . 
Si tratta della presenza contestuale di quella pausa di riflessione , che io ho suggerito e giustificato , e del tumulto della società italiana , percorsa dalla violenza e minata dalla frequente rottura dell’ ordine democratico . 
Fare il paragone tra questi due dati e trarne delle conclusioni , appare del tutto naturale . 
Emerge dunque , in modo pungente , la polemica sollevata anche altrove sui tempi lunghi , sui tempi troppo lunghi , della evoluzione politica in Italia . 
Non c’ è dubbio che i problemi dinanzi ai quali , vorrei dire contro i quali , l’ Italia si trova sono enormi e , com’ è comprensibile , tra loro in qualche misura connessi . 
È impossibile ora farne l’ elencazione e tanto meno l’ analisi . 
Mi soffermerò brevemente solo sul tema dell’ ordine pubblico e , più comprensivamente , dell’ ordine democratico al quale Maccari ha fatto riferimento in un momento di forte emozione del Paese . 
Si può attendere mentre la violenza dilaga ? 
Si può tardare nel dar vita ad assetti organici , nel raccogliere le forze , nel fare chiarezza , mentre è messa in discussione , e con quale impeto , la precondizione della vita umana e sociale e cioè l’ ordine politico , mentre si colpisce duramente lo Stato ? 
Se si pongono con forza questi interrogativi , il momento di pausa , di fronte alle cose che avvengono e pesano , può presentarsi con caratteristiche di oziosità o addirittura d’ irresponsabilità . 
Io sono del tutto consapevole e partecipe della gravità di questo dramma nazionale che continua a svolgersi con misteriose scadenze e mantiene intatta la sua allarmante caratteristica di difficile prevedibilità e dominabilità . 
Sulla natura del fenomeno , tra le molte cose che si potrebbero dire , ci si può limitare qui a qualche rilievo . 
Si può riconoscere , in taluni casi , senza peraltro alcuna indulgenza , una tensione , erompente e devastante , verso una società più giusta . 
In altri si ha di mira invece una società più costrittiva e chiusa . 
Non tutti i fatti , pare , hanno lo stesso segno . 
Ma anche ritenendo che esistano appunto segni diversi , che non si tratti di una strategia concepita dalla stessa mente e guidata dalla stessa mano , si può almeno dire con coscienza tranquilla che in ogni caso è egualmente inammissibile la violazione dell’ ordine democratico , la contestazione del valore del consenso , l’ atto di rottura in una società in libera evoluzione . 
Vorrei rilevare che su questo punto essenziale l’ opinione pubblica è largamente concorde pur in presenza di una così varia realtà del Paese . 
Non vi è dunque , conviene rilevarlo , un problema nascente da divergenze di fondo circa il modo di valutare fatti intorno ai quali l’ isolamento è pressoché totale . 
I partiti , per fortuna , non si trovano nella condizione di doversi aggregare o disaggregare in relazione a questo tema . 
C’ è anzi un solidale impegno delle forze sociali e politiche . 
Si può aggiungere che sarebbe certo desiderabile un più vasto presidio alla sicurezza nazionale , se ve ne fossero le condizioni . 
È però giusto rilevare che , essendovi questo comune sentimento , resta aperto non un problema di principio , ma un problema di mezzi , vorrei dire di tecniche da adoperare con particolare riguardo ai servizi competenti . 
Non me ne dissimulo certamente la gravità , ma essa sarebbe assai maggiore , se il Paese fosse veramente diviso nel giudicare gli estremisti e i violenti . 
La necessaria reazione è in atto , efficacemente , anche a prescindere dalle riforme ipotizzate . 
Anzi i fatti lamentati avvengono , spesso , mentre questa azione si dispiega . 
Certo si può sperare che la sconfitta definitiva della violenza coincida con la riconquistata normalità , ad un più alto livello , della società italiana . 
Il nostro impegno politico è qui , tutto intero . 
Esso importa decisioni qualificanti e , tra l’ altro , l’ acquisizione d’ idonee alleanze . 
Ma non bisogna commettere errori , anche se si è mossi dal nobile intento di operare per il meglio . 
E vengo alla riflessione da me proposta . 
Sia ben chiaro che la pausa nel dare stabile assetto alla vita politica italiana non è una scelta , ma una necessità . 
Non esprime cattiva volontà , ma nasce dalla presenza di dati di rilievo . 
Vi sono , tra l’ altro , novità , si pensi in particolare al partito comunista , le quali debbono potersi svolgere ed essere pensate e ripensate con l’ attenzione rivolta ai valori della partecipazione popolare , della sicurezza democratica e dello sviluppo sociale . 
Vi sono proposte di modelli economici , sociali e politici che meritano di essere vagliate , in qualche misura in esperienze vissute , ma anche in un vivo dibattito politico . 
Il quale , del resto , è in atto e può dar luogo a riscontri interessanti . 
Vi sono , d’ altra parte , risvolti di politica internazionale , che , bisogna dirlo freddamente , tocca solo a noi valutare . 
C’ è un atteggiamento socialista degno di attenzione e del tutto rispettabile , anche per la grande importanza di quel partito che , ad onta di strane e ricorrenti polemiche , io non ho mai messo in discussione . 
Un tale atteggiamento appare suscettibile di essere meglio definito o almeno rifinito . 
Forze intermedie di notevole rilievo sono in travaglio come noi , come tutti . 
Se qualcuno si sente di sciogliere o di tagliare di colpo tutti questi nodi , c’ è da ammirarne il coraggio . 
Da una operazione sì fatta non so quanto potrebbero avvantaggiarsi la situazione economica , tuttora assai delicata , e lo stesso ordine democratico che è motivo della nostra ansia . 
È dunque necessaria un’ approfondita e compiuta scelta politica , che non lasci nulla al caso , che non sia indifferente a nessun dato , anche se apparentemente marginale , che sia pari alle grandi responsabilità che incombono su di noi e delle quali si occuperà , per il bene o per il male , la storia d’ Italia . 
Ma io non immagino certo che situazioni così difficili e cariche di rischi possano protrarsi indefinitamente o solo al di là di quello che è strettamente richiesto . 
Se non mi sento di bollare questa attesa , del resto operosa , come una sorta di colpevole ed ingiustificabile assenza , ho però come tanti il senso del momento eccezionale che il Paese attraversa e della desiderabilità di una stabile soluzione politica . 
( Ma il momento eccezionale è del resto estraneo a questo intrico che ci sforziamo , sia pure lentamente , di chiarire ed ordinare nel modo più costruttivo ? 
) . 
Non voglio perdere tempo . 
Non chiedo che si perda tempo . 
Voglio avere però la coscienza tranquilla . 
Vi sono dati altamente problematici che determinano la pausa e la pausa , per essere essa stessa come deve , un elemento di movimento , esige la riflessione . 
Riflessione non è inerzia ed indifferenza . 
È un andare nel profondo , è un tendere , nella piena consapevolezza di quello che accade e di quello che matura nella coscienza nazionale , verso il domani . 
[ Sull’ elezione del parlamento europeo ] 
Il relatore Aldo Moro rileva in via preliminare che il documento in esame è chiaro e politicamente non controverso ; 
se non fosse per la sua importanza , potrebbe rinunciare alle sue osservazioni , tanto ne sono evidenti la portata ed il significato . 
Una prima osservazione riguarda la forma giuridica in cui si presenta l’ Atto : 
non si tratta di un accordo internazionale ma di una decisione presa dall’ organo comunitario competente e cioè dal Consiglio dei ministri , che ha allegato alla decisione stessa varie disposizioni per disciplinare l’ elezione diretta per il Parlamento europeo . 
Il fatto che non si sia ricorsi ad un accordo tra Stati per modificare od integrare i trattati di Roma , ma si sia preferita la strada della decisione comunitaria , ha un valore politico , perché si è messo in evidenza il significato potenzialmente sovranazionale della decisione stessa . 
Quest’ ultima dovrà in futuro essere integrata stabilendo modalità uniformi per le elezioni successive al 1978 . 
Anche per questa seconda intesa è auspicabile che si ricorra ad una decisione comunitaria . 
Sul problema in esame c’ è un intreccio di competenze della Comunità e degli Stati nazionali : 
la prima assume una decisione che poi viene sottoposta ai singoli Paesi membri per la necessaria ratifica . 
Il relatore illustra quindi in dettaglio il provvedimento , soffermandosi in particolare sulla ripartizione del numero dei seggi ( all’ Italia ne toccano 81 ) , sulla durata del mandato fissata in cinque anni , sulla compatibilità tra i mandati nazionale e comunitario . 
Le modalità per questa prima elezione diretta saranno stabilite da ciascun paese secondo i propri sistemi elettorali e le proprie esigenze ; 
la Danimarca addirittura si è riservata , per questa prima esperienza , di designare e non eleggere i propri rappresentanti . 
La decisione di scegliere a suffragio universale e diretto il Parlamento europeo giunge dopo una lunga attesa praticamente iniziata al momento della firma dei trattati di Roma che prevedevano un Parlamento democraticamente eletto . 
Sono note le resistenze che hanno rinviato in tutti questi anni la realizzazione di tale obiettivo ; 
qualche paese solo da poco tempo ha modificato a fatica e con gradualità il proprio atteggiamento critico , mentre altri paesi , tra cui l’ Italia ( e ciò va sottolineato con orgoglio ) hanno sempre tenuto una posizione avanzata . 
Ancora oggi non tutto è pacifico , in quanto la Danimarca mantiene alcune riserve e sono note le permanenti perplessità della Gran Bretagna che non ha ancora sciolto definitivamente i propri dubbi sulle elezioni del 1978 , che in ogni caso si svolgeranno in quei paesi che hanno accettato la procedura in esame . 
Il Governo italiano su questi problemi ha la coscienza a posto , avendo sempre sostenuto la causa europea con convinzione e prudenza . 
Quando in passato furono presentate nel nostro Parlamento alcune proposte , senz’ altro ispirate da generosità , per eleggere unilateralmente in via diretta i rappresentanti italiani alle assise comunitarie , il Governo non ha seguito quella strada preferendo intensificare la propria azione per giungere ad una decisione concordata con i partners europei . 
Lo svolgersi degli avvenimenti ha dato ragione a questa prudente impostazione italiana . 
Dopo aver ricordato le ultime tappe più significative sulla strada delle elezioni dirette , a cominciare dalla decisione dei ministri degli esteri europei del 1969 , che avevano impegnato il Comitato dei rappresentanti permanenti a studiare il problema , attraverso poi i vertici dell’ Aja , di Parigi , di Roma che fissò la data del 1978 , il relatore ricorda che nella riunione di Lussemburgo sorsero difficoltà sul tema della ripartizione dei seggi , avendo la Francia proposto di congelare la situazione attuale ; 
egli si oppose a questa proposta , anche in contrasto con altri autorevoli esponenti italiani , perché riteneva che con soli 36 rappresentanti sarebbe stato difficile mobilitare l’ opinione pubblica italiana in una campagna per l’ elezione diretta del Parlamento europeo . 
Quelle difficoltà sono state poi superate . 
Resta ora un ultimo interrogativo che riguarda i poteri del Parlamento che verrà eletto a suffragio universale e che diventerà così una struttura democratica e sovranazionale . 
Per il momento i poteri previsti non sono quelli propri di una Assemblea sovrana ; 
restano molti passi avanti da compiere affinché si giunga alla attribuzione di effettivi poteri nella prospettiva di un auspicabile Stato federale . 
Il significato del provvedimento in esame non deve essere ampliato eccessivamente ma non deve neppure essere sminuito . 
Il Parlamento europeo costituirà senza dubbio un elemento di grande impulso sulla via dell’ unificazione , anche se non bisogna dimenticare che esistono paesi che sono tuttora perplessi sui rischi di certe decisioni . 
Bisogna pertanto procedere con il senso del limite ma senza rinunciare a sperare , compiendo passi avanti senza forzature . 
Dà atto all’ onorevole Rumor della collaborazione fornita , quale ministro degli esteri del Governo da lui presieduto , in molti appuntamenti comunitari nei quali sono stati fatti progressi sulla via della elezione diretta del Parlamento europeo . 
Invita infine la Commissione ad approvare il provvedimento in esame , auspicando che l’ Italia sia il primo paese in Europa a ratificarlo . 
Il bene non fa notizia ma c’ è 
Il bell’ articolo di Goffredo Parise sul « Corriere della Sera » di qualche giorno fa , un monito a tener conto della realtà , per quanto sgradevole essa sia , merita qualche osservazione . 
Fra tante cose giuste quest’ acuta analisi contiene punti che giustificano una riserva e stimolano ad una presa di coscienza delle nostre responsabilità . 
La tesi fondamentale dello scritto di Parise , in amichevole polemica con dei ragazzi scontenti delle troppe notizie non buone contenute nel giornale , specie nei giorni del Natale , è questa : 
si tratta di dati che non possono essere soppressi con una scelta arbitraria , con un atto del volere , il quale alteri appunto la realtà , che è da conoscere e giudicare con la propria testa e senza subire l’ influenza di chicchessia . 
Vi sono delitti , guerre , incomprensioni , divisioni sempre ed anche naturalmente il giorno di Natale . 
Così è fatto il mondo . 
Il giornale , come strumento di informazione , non può certo esimersi dal registrarli . 
Chi legge ne tragga poi le conclusioni . 
Una rivendicazione insomma della verità contro l’ artificio , un vigoroso atteggiamento di consapevolezza contro una visione compiacente delle cose . 
Mi è difficile condividere questo freddo realismo , che mi appare , quanto meno , unilaterale . 
Non credo , naturalmente , che Parise sia insensibile ai dati positivi dell’ esperienza umana e sociale e disarmato di fronte a quelli negativi . 
Ed infatti , pur legato alla necessità , direi al dovere di constatare il male che è nella vita , egli non manca di rilevare che le cose sono purtroppo diverse da quelle che dovrebbero essere o si vorrebbe che fossero . 
L’ idea di un mondo veramente umano è dunque presente , ma un po’ soffocata dall’ esigenza di registrare e comunicare , mediante una obiettiva informazione , i fatti di egoismo e di violenza , che emergono dalla vita sociale . 
È lontana da me l’ idea di dare , comunque , un giudizio morale . 
Vorrei solo rettificare una visione troppo angusta e , forse , troppo rassegnata degli avvenimenti umani e sociali . 
Ed infatti si può dire in generale , si può dire anche oggi , malgrado tutto , che la realtà sia tutta e solo quella che risulta dalla cronaca deprimente , e talvolta agghiacciante , di un giornale ? 
Certo il bene non fa notizia . 
Quello che è al suo posto , quello che è vero , quello che favorisce l’ armonia è molto meno suscettibile di essere notato e rilevato che non siano quei dati , fuori della regola , i quali pongono problemi per l’ uomo e per la società . 
Ma questa ragione , per così dire , tecnica , questo costituire sorpresa , questo eccitare la curiosità non escludono certo che , nella realtà , alla quale Parise ci invita ad inchinarci , ci sia il bene , il bene più del male , l’ armonia più della discordia , la norma più dell’ eccezione . 
Penso all’ immensa trama di amore che unisce il mondo , ad esperienze religiose autentiche , a famiglie ordinate , a slanci generosi di giovani , a forme di operosa solidarietà con gli emarginati ed il Terzo Mondo , a comunità sociali , al commovente attaccamento di operai al loro lavoro . 
Gli esempi si potrebbero moltiplicare . 
Basta guardare là dove troppo spesso non si guarda e interessarsi di quello che troppo spesso non interessa . 
Questa è la verità delle cose . 
Questa è la proporzione tra bene e male nella vita . 
Le anomalie possono essere talvolta vistose , ma vi è una realtà positiva , verso la quale l’ attenzione e la segnalazione sono non meno naturali e non meno doverose che non siano quelle che riguardano i momenti negativi della vita umana e sociale . 
Il bene , anche restando come sbiadito nello sfondo , è più consistente che non appaia , più consistente del male che lo contraddice . 
La vita si svolge in quanto il male risulta in effetti marginale e lascia intatta la straordinaria ricchezza dei valori di accettazione , di tolleranza , di senso del dovere , di dedizione , di simpatia , di solidarietà , di consenso che reggono il mondo , bilanciando vittoriosamente le spinte distruttive di ingiuste contestazioni . 
Mi rendo conto che la vistosa preminenza nella cronaca ( ed anche nella storia ) della contestazione arbitraria ( che non è naturalmente il dissenso costruttivo ) di fronte alla regola pacificatrice non è facile da rimuovere . 
Questo fatto di maggiore evidenza non è dovuto del tutto a malsana curiosità , ma in misura rilevante agli elementi problematici ( diciamo pure ai temi politici ) che l’ osservazione della realtà , secondo questo angolo visuale , propone . 
E tuttavia si insinua così il dubbio che non solo il male sia presente , ma che domini il mondo . 
Un dubbio che infiacchisce quelle energie morali e politiche che si indirizzano fiduciosamente , pur con una difficile base di partenza , alla redenzione dell’ uomo . 
Una più equilibrata visione della realtà , della realtà vera , è non solo e non tanto rasserenante , ma anche stimolante all’ adempimento di quei doveri di rinnovamento interiore e di adeguamento sociale che costituiscono nostro compito nel mondo . 
C’ è dunque da rammaricarsi se , per un momento almeno , la vistosa prevalenza del male raccontato sul bene taciuto viene meno , per dare luogo , come dire , ad una sorta di tregua , ad un raccoglimento , ad una meditazione sul bene profondo che è nella coscienza dell’ uomo e nell’ esperienza del mondo ? 
È quanto richiedevano i giovani corrispondenti ai quali Goffredo Parise risponde riaffermando come mistificatrice qualsiasi pausa natalizia . 
L’ uomo è quello che è , e non è buono solo per un giorno od un istante in obbedienza ad una qualsiasi convenzione . 
Certo , il mostruoso meccanismo del male , non si ferma per il Natale . 
Ma noi , tutti noi , nella misura nella quale facciamo più o meno consapevolmente , del male , possiamo sì fermarci un momento a riflettere . 
Anche un istante di perplessità , anche un sottile e fuggevole dubbio sulla propria presenza nel mondo , benché possa apparire artificioso , dovuto non alla propria inquietudine , ma ad una convenzione esteriore , può essere significativo e fare pendere , sia pure in misura minima , la bilancia dalla parte della verità , della dignità , della libertà e della giustizia . 
Può darsi , benché sia tutt’ altro che certo , che ciò prepari una inversione di tendenza . 
Dobbiamo rinunciare a questa speranza ? 
Non dobbiamo invece forse ritenere che un momento di bontà , un impegno dell’ uomo , dell’ uomo interiore , di fronte alla lotta fra bene e male , serva per fare andare innanzi la vita ? 
Un impegno personale che non escluda , è ovvio , il necessario ed urgente dispiegarsi di iniziative sociali e politiche , ma lasci alle energie morali di fare , esse pure , nel profondo , la loro parte . 
Credo che possiamo dire , senza mitici ritorni al passato né facili illusioni per l’ avvenire , che il male del mondo è dinanzi a noi , sempre , non per fermarci in una sorta di inammissibile acquiescenza e rassegnazione , non per entrare nell’ abitudine aristocratica della verità storica , ma per uno sforzo dello spirito che ci coinvolga completamente , per una netta collocazione dall’ altra parte , perché c’ è un’ altra parte , della barricata . 
[ Al congresso della Dc di Bari ] 
Dal profondo , è riemersa di forza la Democrazia Cristiana , nel suo volto più autentico , che è popolare , democratico , progressista ; 
indispensabile forza di misura , di ordinamento e di stabilizzazione . 
Il Paese ha avuto nuovamente bisogno di noi , ricollocandoci al centro della realtà politica italiana . 
Sono considerazioni necessarie – ha detto ancora Moro – non certo perché ci sia da attendersi nuove elezioni ma , semmai , nella prospettiva del prossimo anno , quando gli italiani saranno chiamati ad eleggere a suffragio universale i propri rappresentanti in seno al Parlamento europeo . 
Momento particolarmente significativo , in quanto – ha detto Moro – saremo misurati due volte ; 
a livello nazionale ed a livello internazionale . 
L’ Italia del dopo 20 giugno vive un momento di disorganicità politica ; 
l’ invito di Moro alla « riflessione » ha una ragion d’ essere proprio perché non esistono , allo stato , aggregazioni organiche , e la situazione è mossa , problematica , aperta . 
C’ è dunque , da operare per ricostruire , tendendo ad un nuovo equilibrio , a livello più alto . 
Adoperando un’ immagine efficace , Moro ha paragonato taluni aspetti della realtà italiana alla vicenda di un astronauta che , perdendo i contatti con la sua base di lancio , sia portato fuori orbita da una inarrestabile tendenza centrifuga : 
Il grande impeto innovatore , qualche volta , ha portato troppo lontano . 
L’ impegno è , invece , quello di ricondurre a sintesi tutte le istanze , anche le più avanzate : 
Dobbiamo tenere presenti anzitutto le ragioni dell’ unità , così come abbiamo presenti le ragioni della diversità . 
Come democratici cristiani – ha insistito Moro – dobbiamo fare due cose : 
La prima essere il partito che ha contribuito a fare la storia dell’ Italia democratica ; 
essere un partito costantemente aggiornato , ma anche legato alle sue tradizioni ed alla sua funzione storica . 
La seconda : 
Parlare con gli altri . 
La fase di riflessione alla quale ho chiamato il partito – ha detto a questo proposito Moro – si rivela doppiamente operosa . 
Il Governo adempie meritoriamente al suo dovere di gestire l’ esistente ; 
il partito riflette , e riflette ad alta voce , con ciò confrontandosi con gli altri . 
Vogliamo ripetere ai partiti con i quali abbiamo così a lungo collaborato e che manifestano una qualche difficoltà nei confronti della Democrazia Cristiana , che noi non ci sentiamo né lontani , né indifferenti . 
Seguiamo con rispetto , attenzione ed interesse ciò che avviene . 
La Democrazia Cristiana rispetta profondamente la componente laica ; 
la nostra attenzione va al Partito repubblicano ed alla sua articolata strategia ; 
al Partito socialdemocratico ed al Partito liberale , che ha avviato un processo di rinnovamento ; 
guardiamo con attenzione e rispetto al Partito socialista , nostro alleato naturale sul terreno della libertà e del progresso sociale . 
Ricordando quanto di positivo e di valido il centro-sinistra ha introdotto nella vita politica italiana , Moro ha aggiunto : 
Il dialogo , per parte nostra , rimane ; 
è aperto . 
Nessuno vuole schiacciare il Psi , se esso non si vuole schiacciare da solo . 
Il Partito comunista – ha quindi detto Moro – è il problema di oggi , per noi , per gli altri partiti , per il Paese . 
Nel prendere atto di una significativa evoluzione , che non sappiamo prevedere quanto sarà radicale , bisogna pure ricordare alcuni interrogativi di fondo che non abbiamo proposto solo noi , e che in qualche misura , provengono dall’ interno stesso del Pci . 
C’ è , insomma , un giudizio conclusivo da dare . 
Avviandosi alla conclusione del suo discorso , Moro ha rivendicato la grande importanza dell’ unità della Dc ; 
di fronte alla crisi del Paese , di fronte alle grandi cose che ci sono da fare – ha detto – ogni piccolo interesse particolaristico è trascurabile . 
[ Alla Gazzetta del Mezzogiorno di Bari ] 
« C’ è stato un momento , nel corso della furiosa polemica dei mesi scorsi contro il nostro Partito , una polemica che mirava a ribaltare l’ asse centrale della politica italiana , nel quale è sembrato che la Dc , contestata da varie parti in modo radicale ed ingiusto , fosse sul punto di venire meno come guida del Paese , con il conseguente emergere di una vera alternativa . 
A seconda dei punti di vista , lo si è sperato o temuto . 
Ma dal profondo della società italiana , per uno spontaneo e vigoroso movimento di opinione , è riemersa invece una forza popolare democratica pluralistica , capace di difendere i valori umani , di assicurare l’ ordine pubblico , di promuovere lo sviluppo economico-sociale , di operare una sintesi equilibrata della società italiana , dare speranza per l’ avvenire . 
« Il successo elettorale costituiva il segno della volontà di una parte considerevole del Paese di non arrendersi , di non perdere la propria fisionomia , di salvaguardare , nella pluralità delle opinioni , taluni dati di fondo della tradizione italiana . 
La denigrazione indiscriminata non ha pagato . 
Malgrado tutto , non si è creata quella disaffezione dalla Dc che sembrava a tanti certa e imminente . 
Restiamo la più grande forza della Nazione e siamo presenti oggi – pur in una situazione generale sensibilmente cambiata per l’ avanzata del Partito comunista – con una autorità che la rinnovata manifestazione di fiducia ha confermato e consolidato . 
Poiché si è guardato ancora una volta e si continua a guardare con attenzione a noi , su di noi ricadono grandi responsabilità . 
« Nella caratteristica situazione di disorganicità politica , alla quale la meritoria attività del Governo non può completamente ovviare , tocca alla Dc svolgere un ruolo ancora più importante che in passato . 
Questo grande sforzo è in atto sotto la guida del Segretario politico . 
Noi saremo giudicati dal modo con il quale avremo assolto questo compito . 
L’ opinione pubblica conosce bene le circostanze avverse nelle quali , malgrado tutto , ci muoviamo e , in prima linea , la impossibilità , allo stato , di configurare formule organiche di governo , caratterizzate da vere e proprie alleanze . 
Comprende questa pausa e , in essa , la nostra riflessione . 
Non ci perdonerebbe , però , inerzia , insensibilità , incapacità critica , insufficienza di attenzione e di intervento . 
« Si attende che noi difendiamo la libertà ed i valori della persona , diamo ordine e sicurezza , bloccando la disgregazione dello Stato , rispettiamo l’ impresa nella sua funzione sociale , proteggiamo il lavoro , realizziamo la stabilità politica come fondamento del progresso della nazione , promuoviamo lo sviluppo e l’ occupazione , manteniamo aperti i canali di comunicazione con l’ Europa ed il mondo occidentale , nell’ atto di perseguire nel modo più serio una politica di distensione e di cooperazione all’ Est . 
« La situazione economico-sociale e quella dell’ ordine pubblico non sono affatto soddisfacenti . 
Si richiede una mobilitazione delle coscienze , una serie di scelte coraggiose ed impopolari , austerità di comportamenti ed assoluto rigore nella difesa della convivenza sociale . 
Forze che sono state lungamente all’ opposizione , sembrano voler attribuire tutte le presenti difficoltà al cosiddetto malgoverno della Dc . 
Fare , come si tenta di fare , senza alcuna discriminazione , il processo al trentennio del primato della Dc , è segno di incapacità di analisi storica e sociologica , in definitiva superficiale e cattiva polemica . 
Non sono mancati certo alcuni nostri errori . 
Ma deve essere pure compiuto un esame freddamente oggettivo . 
Talune forme di logoramento delle istituzioni e del tessuto economico e sociale hanno il segno di una opposizione penetrata a grande profondità e che , nel conseguire il suo obiettivo di nuova presenza politica , ha avuto effetti destabilizzanti . 
« Non che si sia chiusi di fronte all’ evoluzione , non che si respinga l’ apporto di diverse intuizioni e proposte politiche . 
Tutt’ altro . 
Il significato del confronto è proprio in una siffatta affermazione di valore , anche se esso in tema di aborto è stato altamente deludente . 
Per risanare la situazione si deve operare in molti , come si è cominciato a fare in modo apprezzabile , anche se lo sforzo maggiore resta ancora da compiere . 
« Si può dire seriamente che le cose non vanno perché la Dc , deludendo le attese di molti , non ha sgomberato il campo ? 
Io credo proprio di no. E senza volere in nessun modo svalutare l’ apporto di altri , sono indotto piuttosto a lamentare una insufficiente presenza , in una realtà più complessa ed in movimento , di quei fermi indirizzi di rigorosa tutela dell’ ordine democratico , di un controllato processo di sviluppo , di misura , realismo , flessibilità ed intuizione politica , i quali hanno caratterizzato i momenti più incisivi della iniziativa della Democrazia cristiana . 
« Ci siamo sempre aperti a nuove cose e lo siamo più che mai in questo momento , di cui conosciamo bene la vivacità e la potenziale ricchezza . 
Ma vogliamo pur essere , com’ è del resto nostro dovere , noi stessi . 
Non ammettiamo di essere appiattiti dietro altri , ma intendiamo essere presenti con il nostro vero volto e con coraggioso senso di responsabilità in questa drammatica congiuntura del nostro Paese . 
E bisogna che il Paese ci senta , appunto , presenti e veda in concreto esistente , al di là della battaglia elettorale , quella fedele rappresentanza e quella solida garanzia , che ha cercato e trovato in noi al momento della riscossa , con l’ effetto di contenere e bilanciare la ragguardevole presenza comunista , non per un solo istante , ma per la lunga vicenda politica susseguente alle elezioni e che è appena cominciata » . 
« L’ evoluzione del Partito comunista è auspicabile ed in qualche misura percettibile . 
Dobbiamo tenerne conto , così come dobbiamo tenere conto di altre forze , ed in ispecie del Partito socialista , alle quali non potremo mai essere indifferenti e lontani . 
Ma questa doverosa attenzione non ci esime dal dovere di fare , con l’ energia e l’ urgenza che la situazione richiede , la nostra parte , che è caratteristica ed insostituibile , stabilizzando il Paese , ma al tempo stesso garantendo , nel solo modo possibile , e cioè con l’ ordine democratico , quei fermenti rinnovatori che esistono in Italia e che noi stessi abbiamo contribuito ad inserirvi , interpretando lo spirito creativo e la vitalità della Nazione » . 
[ A Madrid per l’ incontro con la Dc europea ] 
« Con quanta gioia , fiducia e speranza siamo venuti all’ incontro di Madrid , dove si cerca un esame della prospettiva europea cui tutta l’ Europa è interessata » . 
« Siamo qui – ha proseguito Moro – per confermarvi la nostra amicizia , la nostra solidarietà e la nostra fiducia nel futuro democratico della Spagna nella certezza del contributo decisivo che la Democrazia cristiana spagnola potrà dare per raggiungere il grande obiettivo di una Spagna democratica in una Europa unita » . 
Moro ha affermato che egli crede « nella funzione stabilizzatrice e di consolidamento dei partiti democristiani , che sono partiti popolari ed in nessun caso conservatori , aperti ad una politica che ha contribuito al grande sviluppo sociale ed al progresso civile delle nostre società » . 
« Non abbiamo mai cercato il monopolio del potere – ha proseguito Moro – abbiamo creduto nella libertà fino alle sue ultime conseguenze ; 
libertà che significa dialogo , confronto , rispetto all’ avversario ed in definitiva alternativa del potere . 
Abbiamo collaborato con forze politiche di differenti tendenze ideologiche , per essere conseguenti con il nostro spirito di apertura » . 
« La sola cosa che abbiamo loro chiesto – ha detto ancora Moro – era di credere nel sistema della democrazia e nel sistema della libertà . 
Il nostro contributo si può riassumere in due parole : 
stabilità e progresso , che sono indissolubilmente uniti » . 
« Abbiamo governato per molti anni con i socialisti in una politica di difesa delle istituzioni , della vita democratica e delle riforme . 
Alla luce della nostra esperienza credo profondamente nella funzione della Democrazia cristiana spagnola , insostituibile quale funzione della democrazia e motore del progresso . 
E mi compiaccio per il vostro coraggio , per il vostro impegno e per la vostra responsabilità . 
Potere dare un volto democratico ed umano al vostro futuro politico » . 
« Noi – ha concluso Moro – continueremo a contribuire , con i nostri sforzi , ad una Europa pienamente democratica in cui la Spagna non può rimanere al margine » . 
[ Alla Camera sull’ elezione a suffragio diretto del parlamento europeo ] 
Signor Presidente , onorevoli colleghi , rinuncerei volentieri a prendere la parola , poiché credo di aver detto nella relazione scritta tutto quanto è essenziale , nonostante i rilievi dell’ onorevole Tremaglia circa lacune che vi sarebbero nella relazione stessa . 
Non lo faccio per doveroso riguardo verso i colleghi che hanno partecipato a questo dibattito così significativo e verso il Presidente della Commissione esteri che ha voluto onorarmi , affidandomi l’ incarico di relatore per questo disegno di legge . 
Credo non vi siano molte cose da specificare , da parte del relatore , in ordine al dibattito che qui si è svolto . 
Da questo dibattito emerge la larghissima volontà del Parlamento italiano a favore del provvedimento in esame e quindi della effettuazione , nel 1978 , delle elezioni dirette per il Parlamento europeo . 
Possiamo rilevare , come fatti nuovi , da un lato la sollecitudine con la quale il Parlamento procede a questa ratifica , dall’ altro questa larghissima manifestazione di consensi . 
Dopo le numerose lamentele per il ritardo con cui il Parlamento procede alla ratifica dei trattati , non è senza soddisfazione che questa volta non dobbiamo lamentare alcun ritardo . 
Questo certamente è un fatto politico : 
tutti insieme abbiamo voluto rapidamente aprire la strada alla ratifica anche in altri paesi . 
Abbiamo manifestato poi un larghissimo consenso intorno a questo atto e non vorrei , dicendo questo , dispiacere all’ onorevole Pannella che ha tenuto a sottolineare che non vi è l’ unanimità . 
Certamente io non mi permetto di sottovalutare il fatto che i colleghi di democrazia proletaria votino contro , ma è assai importante che tutte le altre parti politiche si trovino concordi nell’ accettare il principio delle elezioni dirette e nell’ esprimere la loro volontà di costruire un’ Europa unita . 
Ciò non vuol dire , naturalmente , che tutti pensiamo le stesse cose , né che tutti concepiamo l’ Europa allo stesso modo . 
Credo anzi che nessuno abbia inteso rinunciare alle naturali differenze che sono tra di noi e delle quali si alimenta e si arricchisce il dibattito democratico . 
Credo altresì che ciascuno di noi pensi di portare domani , nella realtà europea , la propria posizione , di dare – in conformità alle sue tradizioni – il proprio rilevante contributo al dibattito politico che in quella sede si trasferirà in una misura che , pur se non può essere apprezzata in modo preciso , sarà senz’ altro sensibile . 
Ritengo che nessuno , in sede europea , voglia accettare una correzione della propria impostazione politica : 
se non per la parte che ovviamente deriverà dalla nuova esperienza di vivere un dibattito che non riguardi i singoli popoli , bensì il popolo europeo . 
È importante perciò che , non volendo noi essere diversi , non volendo noi essere corretti in sede europea in rapporto a quelle che sono le nostre intuizioni di fondo , siamo però concordi nel ritenere che l’ Europa sia necessariamente il luogo nel quale il dibattito politico dovrà svilupparsi ; 
il luogo nel quale trasferire le nostre opinioni ed i nostri confronti . 
Riteniamo quindi – e mi pare che questa sia la volontà manifesta dal Parlamento – che l’ Europa sia il luogo essenziale nel quale i cittadini , ormai europei , pensano di doversi ritrovare . 
Credo possiamo rilevare che in Italia , a differenza di altri paesi , siamo tutti – o quasi tutti – solidali sull’ opportunità di far progredire l’ integrazione europea . 
Non abbiamo quelle laceranti e drammatiche incertezze che si riscontrano in altri paesi , e che sono documentate nel realistico ( forse anche un po’ tetro , sotto questo profilo ) , ma per altro luminoso discorso dell’ amico Di Giannantonio . 
Non siamo turbati come lo sono in Inghilterra ; 
non siamo divisi come lo sono in Francia : 
vi è in sostanza da noi , pur nella permanente diversità delle nostre posizioni , un sostanziale accordo per essere europei , per ritenere che questo è il nostro destino . 
Forse perché siamo meno potenti , meno importanti di altri paesi , che pervenuti prima di noi all’ unità , dotati di maggiori ricchezze ed esperienze , hanno giocato nella politica mondiale un ruolo più importante che non sia stato il ruolo nazionale dell’ Italia . 
Forse si rinuncia più facilmente nelle condizioni nelle quali noi siamo alla propria autonomia , alla pienezza della propria sovranità nazionale . 
Ma io non vorrei mettere in rapporto questa concordia nazionale intorno all’ accettazione di un principio sovranazionale soltanto con il minor peso politico dell’ Italia e con la sua storia unitaria meno antica . 
Vi è una vocazione europea connaturale al popolo italiano . 
Credo si debba sottolineare ( non so in quale misura , ma certamente in larga misura ) che nelle aspirazioni italiane sull’ Europa vi è una autentica vocazione federalista . 
Su questo punto evidentemente non tutti si sono pronunciati . 
Quindi non è lecito dire , per questo , quello che diciamo per quanto riguarda l’ atto da approvare e la generale vocazione europea ; 
ma credo sia comunque largamente diffuso in Italia il senso che il punto finale , lo sbocco naturale del processo di unificazione deve essere , ovviamente per tappe – per molte tappe intermedie – uno Stato federale . 
Questa del resto è stata sempre la posizione assunta dai Governi italiani , estremamente duttili , come era necessario ogni qualvolta si trattava di trovare una convergenza di vedute con altri paesi , sempre pronti ad accogliere le tappe intermedie , ma sempre fermi nel dichiarare , valga quel che valga , che per noi la meta è lo Stato federale in Europa . 
Ma è naturale che si debba tenere il passo con gli altri . 
In questo senso l’ Italia non ha mai voluto forzare le cose . 
Ferma nel suo intendimento , nel suo proposito politico , ha però sempre cercato di raccogliere i consensi , così come essi potevano essere raccolti e di realizzare , a mano a mano , le tappe che era possibile raggiungere . 
È stato un cammino lungo e difficile . 
Ricordate , anche a proposito dell’ atto che oggi è oggetto del nostro esame , la prudenza del Governo italiano quando sono state presentate proposte di legge generose , per quanto riguardava l’ elezione unilaterale da parte di singoli paesi , una elezione unilaterale diretta dei rappresentanti nel Parlamento europeo ? 
Il nostro cuore era dalla parte dei presentatori di queste proposte , ma la ragione ci diceva di non perdere la possibilità di operare nella sede multilaterale . 
Forse questa possibilità di iniziativa noi l’ avremmo perduta , se avessimo voluto fare per nostro conto . 
Invece abbiamo voluto esercitare influenza – e vi siamo riusciti – perché si giungesse a decisioni veramente significative , cioè a decisioni comuni . 
Questo è l’ esempio del modo fermo e pur duttile con il quale abbiamo affrontato il grande tema della unificazione nel corso di questi decenni . 
Tra queste tappe importanti che noi abbiamo voluto raggiungere , desidero ricordare quelle inerenti all’ allargamento della Comunità . 
È un discorso che ora appare chiuso e non si ricorda , questo passato , neppure tanto lontano ; 
non si ricordano le difficoltà che abbiamo incontrato nel realizzare il passaggio dalla Comunità dei sei a quella che sarebbe stata la Comunità dei nove . 
Ebbene , l’ Italia su questo punto si è battuta fortemente , perché ha ritenuto che un’ Europa senza la Gran Bretagna soprattutto e anche senza gli altri paesi poi entrati a farne parte , sarebbe stata un’ Europa in qualche misura mutilata , gravemente mutilata , e ha ritenuto per questo anche di rinunciare , forse , ad alcune prospettive più immediate di un potere sovranazionale europeo , di rinunciare anche alla possibilità di un più omogeneo funzionamento della Comunità , pur di non escludere l’ Inghilterra – il paese del Parlamento , il paese della civiltà democratica – dalla Comunità che voleva rappresentare compiutamente l’ Europa occidentale . 
Lo stesso sentimento noi abbiamo in questo momento per quanto riguarda altri problemi di allargamento che si propongono alla Comunità , con le stesse difficoltà di armonizzazione economica , con gli stessi problemi di difficoltà crescente di conduzione politica . 
Sentiamo , per altro , ancora una volta , che tali difficoltà – certo reali – non debbono impedirci di dare vera compiutezza all’ Europa , visto che si sono create le condizioni politiche per l’ aggregazione all’ Europa comunitaria della Spagna , del Portogallo , della Grecia , paesi che pongono indubbiamente alla Comunità , ed in ispecie all’ Italia , alcuni problemi economici rilevanti , ma dei quali , ancora una volta non sapremmo fare a meno . 
Ci sembrerebbe incompiuta la democratizzazione già realizzata o in corso in questi paesi , se essa non avesse il suo corollario in un ulteriore allargamento , questa volta , verso l’ area mediterranea della Comunità , allargamento che oltre tutto serve a riequilibrare una CEE che altrimenti sarebbe , con danno politico dell’ Italia ed anche con danno politico generale , squilibrata verso il nord Europa ; 
allargamento verso l’ area del Mediterraneo , in direzione di quei paesi ai quali vogliamo e dobbiamo collegarci in una superiore integrazione ( parlo soprattutto dell’ Africa ) . 
Di quel che è avvenuto nel corso di questi anni si danno giudizi diversi e non sempre , mi pare , equilibrati . 
Credo che per passione , per sincera passione europeistica , si vorrebbe che tutto fosse fatto con rapidità , come è nei nostri voti ; 
si vorrebbe che ogni problema fosse risolto la prima volta che esso è posto sul tappeto , che ogni riunione del Consiglio dei ministri fosse feconda di risultati . 
È , invece , naturale che vi siano dei ritardi e delle remore ; 
soprattutto , non sopravvaluterei alcune piccole soste che lo stesso funzionamento della Comunità rende necessarie . 
Vorrei dare per parte mia un giudizio equilibrato , essendo stato nel corso di molti anni , come Presidente del Consiglio e come ministro degli esteri , nel pieno dell’ esperienza comunitaria . 
Vorrei dare , dicevo , un giudizio equilibrato e sostanzialmente positivo . 
Naturalmente sappiamo bene che vi sono altre , molte altre mete da raggiungere . 
Ma credo che non sarebbe giusto – tenendo conto soprattutto delle difficoltà , delle disparità di vedute , della unanimità da raggiungere – non rilevare i progressi che , qualche volta silenziosamente , sono stati realizzati nel corso di questi anni . 
Parlo di progressi per quanto riguarda l’ integrazione ; 
mi guardo bene dal dire , naturalmente , che abbiamo fatto tutto il cammino che avremmo voluto in tema di integrazione . 
Basti pensare al settore economico e monetario , dove evidentemente ci siamo fermati limitandoci a cooperazioni economiche più ristrette . 
Tuttavia , sia pure con alcuni errori , una politica agricola comune è stata costruita e può e deve essere perfezionata . 
Una politica commerciale è stata stabilita . 
Lo stesso vale per quello che riguarda una politica regionale . 
Io ricordo le difficilissime vicende relative a questa presa in carico , da parte della Comunità , delle aree depresse dell’ Europa . 
So bene che quello che è stato fatto è quantitativamente assai limitato , anche se collegato con quanto si fa in altri settori ( anche quello agricolo ) per quanto riguarda le aree depresse . 
Tuttavia è importante che il principio di una competenza comunitaria sia stato affermato ed è una conquista di questi anni ; 
una conquista da valorizzare tenuto conto delle difficoltà con le quali il principio è stato affermato . 
Siamo andati avanti in molti campi nella collaborazione intergovernativa . 
Esso non è un fatto comunitario , ma non è chi non veda come una maggiore intesa , una maggiore cooperazione , un maggiore affiatamento tra i governi sia un contributo fondamentale , in prospettiva , per lo sviluppo di un’ autentica politica comunitaria con quegli obiettivi più ambiziosi dei quali ho parlato . 
E , a proposito della collaborazione intergovernativa , mi sia consentito di ricordare lo sforzo sottile , non vistoso , ma estremamente significativo , per la concertazione della politica estera tra i nove paesi . 
Una concertazione in forza della quale assai più frequentemente che in passato i nostri nove paesi hanno assunto atteggiamenti eguali sia in seno alle Nazioni unite , sia in relazione a grandi problemi internazionali ; 
ed è una collaborazione che avviene anche nelle sedi periferiche , nelle nostre più remote ambasciate , dove lo scambio di informazioni e l’ amalgama delle posizioni sono naturali . 
Ed infine i fatti istituzionali . 
Naturalmente mi soffermo in questo momento su questo fatto istituzionale fondamentale che è l’ elezione del Parlamento europeo a suffragio universale e diretto . 
Evidentemente ci possono essere molte forme di innovazione istituzionale in senso comunitario . 
Ma perché la nostra opinione pubblica e in genere l’ opinione pubblica europea si sono concentrate , nel corso di questi anni , nella richiesta di eleggere , come fatto istituzionale fondamentale , in modo diretto il Parlamento europeo ? 
È segno che la nostra opinione pubblica e quella europea hanno colto il valore emblematico di questa scelta , cioè di questo dare la parola – come ora potrà avvenire – al popolo europeo : 
il fatto che per la prima volta si possa parlare di un popolo europeo che si esprime , anche se con strumentazioni elettorali diverse , nello stesso tempo per la elezione della sua rappresentanza . 
Io direi che questo è il dato fondamentale : 
il fatto che si sia dinanzi ad una scelta popolare , che i cittadini europei possano dire la loro parola e possano decidere in ordine alla loro rappresentanza . 
Mi permetto di rilevare che ciò è più importante che non il tema delle competenze del Parlamento eletto . 
Non è più importante dal punto di vista giuridico evidentemente , ma è più importante dal punto di vista morale e politico . 
C’ è certamente un problema dei poteri dei quali è investito il Parlamento europeo e noi sappiamo tassativamente che per il momento i poteri del Parlamento sono quelli previsti dai trattati , ivi compreso quel trattato correttivo che non da molto abbiamo ratificato anche nel nostro Parlamento . 
Sono competenze relativamente modeste , anche se quelle che attengono al bilancio assumono maggior peso con il sistema di finanziamento della Comunità con risorse proprie . 
Certo , per quanto riguarda le competenze sono progressi modesti ; 
e questi progressi modesti sono il segno della diversità delle posizioni tra i vari paesi e tra le varie opinioni pubbliche ; 
diversità delle quali abbiamo parlato e che del resto abbiamo riscontrato ad ogni passo del lungo cammino della unificazione europea . 
Ma io insisto nel dire che è importante che intanto il Parlamento sia eletto , che sia riconosciuto ai cittadini europei questo diritto . 
Penso che ciò farà andare avanti il processo unitario , perché è , oltre che un fatto emblematico , manifestazione di una capacità di crescita interna , inserita nel contesto europeo . 
Noi siamo naturalmente del tutto leali con i paesi nostri soci della Comunità ; 
certo non immaginiamo dei colpi di mano che facciano assumere al Parlamento europeo poteri i quali non siano consentiti ; 
non pensiamo di potere in nessun modo forzare la mano agli altri paesi le cui incertezze sono state del resto indicate eloquentemente nel discorso ben documentato dell’ amico Di Giannantonio . 
Indubbiamente , incertezze vi sono , anche se io sono convinto che ancora una volta il fatto storico dell’ unità europea le dissolverà . 
E così è per il Parlamento . 
Io credo , cioè , nel grande movimento di opinione pubblica che l’ esistenza del Parlamento , la sua dialettica interna , il suo riflesso sulle opinioni pubbliche determinerà . 
Quindi non ritengo che siano né possibili né necessari dei colpi di mano , visto che con il consenso di tutti si è creato un meccanismo di opinione capace di mettere in moto , io credo , sviluppi oggi imprevedibili , ma che noi possiamo in qualche modo immaginare con il nostro sentimento di europei . 
Uno dei punti su cui si è soffermato il dibattito è stato quello dei rapporti dell’ Europa unita , di questo embrione di Europa unita con il resto del mondo . 
Questo è un lungo discorso , che noi abbiamo posto in una serie di incontri dei ministri degli affari esteri , nel corso dei quali ci siamo sforzati di stabilire , come si diceva , un’ identità europea . 
E quello che voi , onorevoli colleghi , avete chiesto , era appunto l’ oggetto del nostro sforzo di alcuni anni , concluso in documenti poi in parte approvati ed in parte non approvati , ma che già profilavano questa identità europea che del resto è un fatto politico e non ha bisogno , in sé , di documenti , anche se è bene che dei documenti siano redatti . 
Si parla dei nostri rapporti nei confronti degli Stati Uniti d’ America . 
Non abbiamo difficoltà a dire che noi intendiamo riconfermare la nostra autonomia , la nostra originalità , e dare maggior peso all’ Europa in quanto unita , nei rapporti , che debbono essere fiduciosi ma equilibrati , tra l’ Europa e gli Stati Uniti d’ America . 
Naturalmente non possiamo dimenticare che noi , come singoli paesi , fatta eccezione per l’ Irlanda , siamo legati da un vincolo di solidarietà in uno schieramento politico-militare con gli Stati Uniti d’ America . 
Su questo legame vitale ha richiamato l’ attenzione l’ onorevole Battaglia . 
Questo lo ricordiamo , ma non lo riteniamo in alcun modo in contraddizione con l’ autonomia che vogliamo acquisire , autonomia di dialogo , ma autonomia tanto più facile da ottenere e da vivere fecondamente , in quanto sia l’ autonomia di un’ Europa unita , non di singoli paesi europei , di fronte alla grande potenza americana . 
Né abbiamo mai dimenticato i nostri rapporti con i paesi dell’ est europeo , perché il nostro disegno è stato di distensione politica , alla quale abbiamo dato il nostro contributo , come Italia e come Europa , nel corso di questi anni . 
Siamo stati fautori e protagonisti attivi , fino alla firma del trattato della Conferenza per la sicurezza e la cooperazione in Europa . 
Sappiamo quindi che esiste una Europa che va al di là dei confini dell’ Europa occidentale ; 
e con questa Europa , secondo le indicazioni di Helsinki , vogliamo collaborare in uno spirito sincero di distensione e di intesa . 
Vogliamo collaborare ritenendo , per altro , che la nostra unità non sia un ostacolo , ma anzi , in prospettiva , costituisca un contributo importante , anche qui , per la fecondità dei rapporti di collaborazione con l’ est europeo . 
Abbiamo sempre tenuto fermo , anche ad Helsinki , in modo significativo il fatto che parlava un’ Europa occidentale unita , che il suo discorso voleva essere amichevole e intenso anche con l’ est europeo , ma sulla base della sua unità . 
Ed i paesi dell’ Europa orientale , nel loro realismo , hanno finito per tenerne conto e per considerare questo non un fatto irrilevante o negativo , ma un fatto che poteva essere l’ inizio di sviluppi politici interessanti . 
Vi sono poi i nostri rapporti ( cui , d’ altra parte , ho fatto già cenno ) con i paesi del terzo mondo , nei confronti dei quali la Comunità non è stata certo l’ ultima né la meno generosa nello stabilire dei rapporti costruttivi , come dimostrano le due convenzioni che abbiamo stipulato . 
Sappiamo bene che non si esaurisce in questo la politica europea nei confronti del terzo mondo , che è oggi un fatto dominante della scena mondiale . 
Essendo un fatto dominante , siamo convinti che sia possibile e realistico affrontare questo problema non come singoli paesi ( non ne avremmo la forza né la capacità ) , ma soltanto nel contesto dell’ unità europea . 
Europa unita vuol dire un rapporto costruttivo con i paesi del terzo mondo e un contributo notevole all’ avviare a soluzione questo problema fondamentale e drammatico della nostra epoca . 
Un ultimo accenno . 
Nella mia relazione non ho parlato di emigrati , perché non credo che in una relazione si debba dire tutto . 
Desidero però ricordare che questo momento di elezioni ci richiama alla mente questi italiani che , in un certo senso , sono diventati cittadini europei prima di noi , perché hanno fatto la loro esperienza nella madre patria ed in altri paesi della Comunità . 
Essi , quindi , hanno una posizione , per così dire all’ avanguardia : 
sarebbe impensabile che noi dimenticassimo , in questo momento , coloro che costituiscono uno dei legami più significativi e più commoventi tra l’ Italia e gli altri paesi della Comunità . 
Certo , è importante che l’ Italia abbia propri cittadini in tutti gli altri paesi della Comunità . 
Sono certo che essi voteranno , e sono certo che ciò sarà espressione significativa della solidarietà profonda che noi abbiamo verso questi nostri concittadini , i quali hanno dovuto affrontare grandi difficoltà , anche di adattamento . 
Noi speriamo che essi possano veramente dire di aver trovato una patria europea . 
Onorevoli colleghi , credo di aver detto , in sintesi , quello che è emerso dalla discussione e di averlo detto in termini di consenso , perché non ho avuto occasione di polemizzare , ma di raccogliere il ricco contributo che voi avete offerto . 
Vorrei concludere dicendo che c’ è un domani importante dinanzi a noi e che noi ci apprestiamo a viverlo con piena consapevolezza . 
Esso è il passaggio da una fase nazionale ad una fase autenticamente comunitaria ed unitaria nel nostro continente . 
Legittima difesa e valore della vita 
Dolorosi avvenimenti soprattutto negli ultimi tempi hanno portato al livello di opinione pubblica , sottraendolo alla esclusiva attenzione dei tecnici del diritto , il discorso intorno al fondamento ed ai limiti della legittima difesa . 
Quel che rende acuto il problema è il più vasto campo di applicazione che questo istituto , tradizionale ed universale , trova nella realtà , così spesso disgregata e caotica , della società di oggi . 
La condizione odierna appare contrassegnata infatti da un affievolimento dello Stato come arbitro delle controversie e tutore degli interessi collettivi , tra i quali è , in prima linea , la sicurezza dei cittadini . 
Si accrescono le ingiuste aggressioni , ma non si sviluppa con lo stesso ritmo una efficace organizzazione protettiva dello Stato . 
Di questa situazione , che dilata il ricorso alla difesa privata , bisogna farsi carico . 
Certo le conseguenze sono , spesso , drammatiche , specie quando si tratti di un diritto di difesa ragionevolmente supposto , anche se la disciplina di questo caso è in linea con l’ orientamento moderno che misura la responsabilità con un metro soggettivo e non meramente oggettivo . 
Ma l’ interrogativo di fondo è se , di fronte ad un attacco ingiusto , ci si possa difendere e fino a quale punto : 
se un diritto in sé , ancor prima che un proprio diritto , al quale si sia personalmente e passionalmente legati , vada tutelato , quando non si possa fare altrimenti , ad opera del singolo invece che dello Stato o si debba invece subire la violazione , salvo poi , una volta essa avvenuta , l’ intervento punitivo dello Stato . 
Nel rispondere a questo quesito , e sempre avendo presenti , ovviamente , criteri di equilibrio , di proporzione , di misura , l’ opinione pubblica è divisa . 
Da una parte si sottolinea la necessità di preservare i beni minacciati , il che , per forza di cose , comporta una sorta di controffensiva , la quale , a differenza della pena , tocca non la libertà , ma , in maggior o minor misura , la integrità e la vita . 
Dall’ altra si sottolinea proprio il valore intangibile della persona e si riscontra una sproporzione , la quale suggerisce molta prudenza , nel sacrificio dell’ uomo a vantaggio dei diritti dell’ aggredito . 
In tempi normali questa può essere una disputa marginale . 
In tempi torbidi e pericolosi è una disputa cocente . 
Emerge così un problema politico . 
In realtà la violazione d’ interessi protetti con una pena oggi si realizza e si articola in misura e con modalità tali che è difficile immaginare possa essere fronteggiata in generale con un intervento tempestivo ed efficace dello Stato e talvolta anche seriamente repressa . 
Questo avviene dovunque una libera concezione delle relazioni umane , alla quale d’ altronde non sapremmo rinunciare , riduca la possibilità di bloccare la delinquenza , per così dire , a monte e consenta di affrontarla solo là dove essa si manifesta e conclude . 
Quando si allenta in modo rilevante la disciplina sociale , il fenomeno della delinquenza diventa , bisogna riconoscerlo , più forte della pubblica reazione . 
A quel punto una qualche misura di privatizzazione diventa purtroppo inevitabile e forme varie di vigilanza e di autodifesa si fanno largo , travolgendo le resistenze e le riserve di quanti sono giustamente preoccupati di condurre la lotta al delitto sempre con senso di obiettività e di misura e di tener fermo il potere imparziale e garante dello Stato . 
Siffatte esigenze sono profondamente vere , ma con estrema fatica si riuscirebbe a farle considerare preminenti in una situazione di insicurezza e di timore generalizzato . 
Del resto non può dimenticarsi che la difesa privata in caso di necessità , pur con tutti i problemi che pone e le cautele che esige , è manifestazione della lotta per il diritto . 
Il tema politico è dunque di non arrivare a questo punto , di salvare la società come fatto di ordine collettivo . 
Questo tema non può essere eluso dai rilievi accorati sulla mancanza di misura e di controllo che fatalmente caratterizza la difesa privata . 
Bisogna operare in modo tale che questo fatto resti eccezionale e che in conseguenza non dilaghino passionalità ed eccessi , i quali contraddicono la correttezza ed oggettività , che sono proprie di una giustizia superindividuale . 
È necessario dunque restituire allo Stato tutta la sua autorità di organo naturale ed efficace di prevenzione e di repressione del disordine e , in via preliminare , creare un’ atmosfera politica e morale tale che il delitto abbia , in un quadro di rigorosa giustizia , i suoi chiari lineamenti di anormalità , talvolta gravissima , che non vi siano evasioni alla giustizia , che nessuno fruisca d’ indulgenze salvo quelle che esistano nella struttura dei fatti e , come tali , contemplate dalla legge e quelle che siano connesse ad una seria e sensibile evoluzione della legislazione . 
Ciò non impedisce la doverosa umanizzazione dei sistemi di prevenzione e di repressione . 
Umanizzare è cosa importante e significativa , ma non s’ identifica con una resa del potere all’ ingiustizia secondo una malintesa liberalizzazione , che rischia invece proprio di mettere in crisi per sfiducia , insicurezza , paura , frustrazione e talvolta per privata arroganza , la democrazia . 
Tutto , del resto , si tiene . 
Certe insensibilità per i doveri umani e sociali , certi momenti di indifferenza , certe forme di disgregazione vanno sovente al di là del loro ambito ed aprono la via ad inammissibili degenerazioni . 
Bisogna fare in modo che non siano travolte dagli eccessi grandi conquiste dello spirito e nuove istituzioni politiche . 
È da evitare in ogni modo che la delinquenza diventi una sorta di mostruoso decentramento di potere . 
Si deve impedire che passi come libertà quella che ne è la puntuale negazione . 
Occorrono dunque opportuni strumenti istituzionali ed organizzativi per tradurre in atto il principio incontestabile della libertà garantita per tutti nella vita sociale . 
È un discorso innanzitutto di misure di emergenza , il che non vuol dire naturalmente uso di leggi eccezionali e straordinarie , ma compimento di uno sforzo intenso e coordinato per l’ utilizzazione , al fine di combattere la criminalità dilagante , di ogni mezzo offerto dall’ ordinamento giuridico . 
Il quale può essere perfezionato del resto a scadenza non lontana . 
In questa duplice direzione si muove lodevolmente il ministro dell’ Interno Cossiga con un impegno che nasce dalla consapevolezza della estrema gravità della situazione e della necessità assoluta di bloccare la minacciosa offensiva contro l’ ordine con riguardo sia alla criminalità comune sia a quella politica . 
E già si sono ottenuti alcuni significativi successi . 
Venga pure , dunque , la riorganizzazione delle forze di polizia , per tradurre in termini di efficienza un soddisfacente sistema di autoprotezione e di partecipazione , purché sia evitato il rischio di dar vita , in qualsiasi forma , ad un contropotere del potere politico , fatalmente fuorviante e paralizzante . 
Venga pure una giustizia rinnovata e perciò rapida , rigorosa ed efficace . 
Ben vengano riforme sociali che riducano gli squilibri e diano un senso umano alla vita . 
Ma tutto questo , al quale ci si deve applicare con un impegno senza riserve , come se tutto servisse oggi stesso , come se ciò potesse fermare immediatamente la disgregazione che ci minaccia , non esime dal provvedere alla drammatica emergenza . 
Non c’ è un minuto da perdere , se si vuole salvare le istituzioni , la preminenza dello Stato , l’ ordine obiettivo delle relazioni in luogo di una sicurezza personale garantita con l’ esercizio privato di pubbliche funzioni , rimaste bloccate . 
L’ avvenire della libertà nel nostro Paese è legato anche alla nostra capacità di restaurare pienamente lo Stato nella sua essenziale funzione arbitrale e di garanzia . 
Ed è una lotta contro il tempo . 
Al di là della stretta emergenza , nel medio e lungo periodo si collocano i rimedi più sicuri e , tra essi , quelli legati ad un rinnovamento degli uomini e ad un avvivamento dei valori . 
Ai valori appunto , e soprattutto a quelli della persona e della vita , si fa riferimento più volte nelle giornate infuocate che purtroppo si susseguono con un ritmo allarmante . 
Quando la persona e la vita vengono sacrificate a danno di chicchessia , e naturalmente soprattutto di coloro che sono dalla parte della giustizia , i cittadini , pur nella varietà delle ispirazioni e degli ideali , trovano concordia nell’ esaltare questi valori e nel deprecare che essi siano compromessi in modo così frequente e grave . 
E questo è segno confortante di un comune riconoscimento ; 
è un ritrovarci tra noi . 
È indispensabile però non fermarsi all’ emozione di un momento , ma meditare a fondo sulle leggi della vita e su ciò che vi contraddice . 
Su questo punto può esservi convergenza pur partendo da punti di vista diversi . 
La democrazia infatti è accettata , e costituisce il tessuto connettivo del Paese , proprio come espressione del valore della persona , della partecipazione e della solidarietà . 
Non dobbiamo andare quindi molto lontano , ma solo approfondire il nostro modo di vita . 
Si tratta di trarre tutte le conseguenze dalle cose nelle quali crediamo e che sono fondamento della nostra società . 
Intorno a queste cose occorre una mobilitazione civile , nella quale confluiscano , con la loro particolare intuizione , fedi religiose , esperienze sociali e politiche , strutture culturali ed educative . 
Dovunque gli uomini s’ incontrino e s’ interroghino , è possibile e doveroso porre in modo pressante il tema della moralità privata e pubblica e di quei processi dello spirito senza dei quali le leggi sono deboli e forse vane . 
Non pensiamo di uscire da questa stretta che contrappone l’ uomo all’ uomo rendendo impotente ed in certo senso impossibile lo Stato , senza la più grande riforma che si compie nell’ intimo della nostra coscienza . 
[ Discorso a Latina ] 
Dopo aver ringraziato per il cortese invito al convegno , ha salutato tutti gli intervenuti ed in particolare l’ on. Galloni , esternando sentimenti di stima e di amicizia nei suoi confronti e nei confronti del Segretario Nazionale del Partito Benigno Zaccagnini , per l' opera svolta finora . 
Ha sollecitato l' impegno di tutti alla realizzazione del disegno di rinnovamento voluto dall' ultimo congresso . 
Ha quindi definito gli interventi dei giovani del partito positivi , maturi e strettamente legati alla realtà attuale , avallando le loro istanze di rinnovamento sia della linea politica del partito che degli uomini . 
Ha proseguito spiegando come il significato della conferenza organizzativa , in preparazione della Conferenza Nazionale prevista per il 10 marzo prossimo a Roma , debba intendersi come una riflessione della D.C. sulla attuale , difficile situazione del Paese , per continuare a conservare la posizione di partito-guida , a larga base popolare . 
Ha quindi parlato della necessità che la D.C. si trasformi in un partito aperto , specchio fedele della società , decentrato , in conformità ad una situazione istituzionale nuova come quella regionale ma , soprattutto caratterizzata dall’ unità : 
le correnti , viste finora in funzione dialettica con il partito in un momento in cui la D.C. era più forte , oggi non trovano più spazio , perché tutte le forze del partito debbono trovarsi unite per la battaglia che deve impegnare in profondità . 
È passato poi a parlare della attuale compagine governativa , rivolgendo un saluto di augurio e di incoraggiamento all’ on. le Andreotti e dando atto del suo impegno e del suo coraggio politico , sulla linea del confronto con tutte le altre forze politiche , specie con il P.C.I. 
Ha terminato accennando ai recenti episodi verificatisi nelle Università Italiane , specie in quella di Roma , e definendo troppo semplicistico l’ intervento messo in atto dal P.C.I. nell’ occasione . 
In simili episodi , oggi , vanno profondamente esaminate varie componenti . 
Una prima è quella delle scarse possibilità di lavoro di quei giovani che hanno conseguito un titolo di studio e , per risolvere tale problema , ha posto l’ accento sulla necessità che il governo e i sindacati operino insieme per lo sviluppo economico del paese . 
Altra componente è quella della violenza connessa allo scarso rispetto dei valori della società che non consente il dialogo con una larga fascia di giovani . 
Una terza componente è costituita poi dalla situazione di coloro che non sono con i violenti , ma sono incapace di ancorarsi a qualche forza politica : 
in futuro potrebbero essere un pericolo per la democrazia . 
[ Sui trattati di Osimo ] 
Mentre il Parlamento italiano , nel quale si esprime la sovranità popolare , sanziona gli accordi intervenuti ad Osimo tra i Governi jugoslavo ed italiano , è per me naturale richiamare la lunga e complessa vicenda che ha avuto il suo culmine nei patti sottoscritti . 
Nelle relazioni tra i due Paesi , pur intense ed esemplari , vi erano un punto di frizione , una ragione di turbamento , talvolta rimasti in ombra , talvolta invece venuti in evidenza con effetti indubbiamente negativi . 
Si trattava del problema della frontiera , della possibilità ed opportunità di dare un assetto giuridico , consentito da entrambe le parti , alla situazione esistente e che comportava un’ amministrazione jugoslava della ex zona B del territorio di Trieste . 
Vigeva in proposito una appropriata disciplina , fondata sul memorandum d’ intesa di Londra del 1954 . 
Costituiva causa di disagio tra i due Paesi il fatto che vi fosse , in materia di confine , una certa ambiguità e provvisorietà . 
Era però un punto , per la sensibilità italiana , assai delicato . 
Si comprende quindi perché nel corso degli anni , nei quali si sviluppavano molto bene le relazioni generali tra Jugoslavia e Italia , questo tema , suscettibile di destare emozioni , fosse , per così dire , accantonato . 
Le parti erano consapevoli che una soluzione prematura , una crisi acuta avrebbero potuto determinare serie difficoltà in una situazione , per ogni altro aspetto , tranquilla e promettente . 
In quel lasso di tempo si svolse felicemente la mia visita a Belgrado , la prima che un Presidente del Consiglio Italia no facesse nel Paese vicino ed amico . 
Vi furono poi gl’ incontri molto significativi nelle due Capitali degli eminenti Capi di Stato . 
Le buone relazioni tra i due Paesi apparivano un dato politico sempre più importante . 
Si andava preparando così l’ opinione pubblica , la quale si rendeva ormai conto che , proprio per salvaguardare e sviluppare gli ottimi rapporti di buon vicinato e consentire alla Repubblica federativa socialista jugoslava di adempiere alla sua importante funzione , autonoma ed equilibratrice , convenisse affrontare con realismo il problema della delimitazione dei confini e trasformare in frontiera di Stato quella linea di demarcazione che del resto l’ Italia era impegnata ed intenzionata a rispettare indefinitamente . 
È evidente dunque che con gli accordi stipulati non si determina una situazione nuova , ma si dà il crisma di pieno diritto e di formale convenzione a quell’ assetto territoriale che era già in atto e che non avrebbe potuto comunque essere cambiato . 
Era però utile eliminare ogni contenzioso ed ogni incertezza . 
Di più , si concludeva allora la conferenza per la sicurezza e cooperazione in Europa , la quale riaffermava la intangibilità delle frontiere , comunque definite e disegnate . 
Perché intorbidare con sospetti , sia pure infondati , i limpidi e costruttivi rapporti tra i due Paesi che avevano avuto la capacità , malgrado questo nodo non fosse stato sciolto , di aprire completamente i loro confini ? 
Certo , a giustificare la lenta maturazione della decisione da parte italiana , si devono ricordare i sentimenti , degni di ogni rispetto , di coloro che avevano abbandonato quelle terre , ritraendo da un tale distacco profonde emozioni . 
E di esse era naturalmente partecipe il popolo italiano . 
Ma una politica è saggia , se sa controllare gli stati d’ animo , per quanto apprezzabili e rispettabili , ed affrontare con coraggio , al momento giusto , la realtà . 
E la realtà è la già attuata e durevole integrazione della zona B nella Jugoslavia . 
E la realtà è l’ importanza delle corrette , amichevoli , indisturbate relazioni tra i due Paesi , oltrecché l’ impegno , attuato con l’ intesa di Osimo , per la distensione e cooperazione in Europa . 
Abbiamo dunque creduto di tutelare rilevanti interessi e di perseguire significativi obiettivi politici , quando abbiamo accettato di definire lo status territoriale con gli accordi connessi . 
L’ accoglienza della nostra opinione pubblica è stata buona e si è espressa in Parlamento nel duplice dibattito , il primo per autorizzare la firma dei trattati , il secondo per la loro ratifica . 
Se qualche riserva vi è stata , essa non ha riguardato i problemi territoriali ed i rapporti italo-jugoslavi , ma il tema della zona franca con incidenze di carattere locale . 
Si tratta di cose minori alle quali si può sempre trovare un rimedio , se si tratta di richieste ragionevoli . 
Tutto si è svolto in modo soddisfacente sin qui e tutto andrà bene in avvenire . 
Le relazioni tra i nostri due Paesi continueranno a svilupparsi , io mi auguro e ne sono anzi certo , in modo costruttivo ed esemplare , dando un rilevante contributo alla causa della pace e della cooperazione in Europa e nel mondo . 
Giudici ordinario o giudici politici ? 
Alcuni sofferti rilievi del presidente della Commissione inquirente , senatore Martinazzoli , considerazioni di operatori ed osservatori politici , commenti di stampa hanno riproposto il tema del modo di perseguire i reati cosiddetti ministeriali . 
C’ è chi ha trovato sospetta questa attenzione , proprio nel momento nel quale la Commissione giunge ad una conclusione accusatoria . 
La polemica però dura da anni e si riaccende tutte le volte che i risultati di un’ inchiesta vengono dibattuti dall’ opinione pubblica e , con i risultati , il modo di agire o addirittura il modo di essere della Commissione competente . 
C’ è un comune denominatore nell’ insoddisfazione di volta in volta manifestata : 
che vengano prese decisioni non giuridiche , ma politiche ; 
che non si faccia rigorosa giustizia , ma si provveda a soddisfare interessi di parte . 
V’ è perciò chi si duole che siano coperte responsabilità le quali non sfuggirebbero ad un giudice ordinario e chi lamenta invece che siano formulate accuse , delle quali , per la loro labilità ed inconsistenza , un organo , non prevenuto e non motivato da considerazioni politiche , almeno da quella di non apparire solidale con la propria casta , farebbe rapidamente giustizia . 
V’ è chi osserva in particolare che , in una situazione politica caratterizzata da una solida maggioranza , vi è la tendenza a tenere conto di essa più che dei dati del processo ed a salvaguardarla con ogni possibile indulgenza , mentre , in periodi contrassegnati da disorganicità dei rapporti politici è difficile costituire delle solidarietà ed anzi la tensione , propria di una condizione di insufficiente aggregazione , determina atteggiamenti passionalmente negativi e pregiudizialmente accusatori . 
E non è tanto importante , si noti , che sia in effetti così , che si riscontri , per ragioni politiche , troppa comprensione o troppa severità ; 
che vi siano , ancora per ragioni politiche , solide maggioranze per assolvere ingiustamente o maggioranze non ponderate ed occasionali per accusare . 
È importante che lo si immagini vero o verosimile , che si diffonda l’ impressione che prevalgano interessi politici e la giustizia ne sia inficiata e resa propriamente impossibile . 
È questo sospetto , ed io non oserei pensare che si tratti d’ altro che di questo , il quale avvelena l’ opinione pubblica e dà la sensazione che politica e diritto siano inconciliabili . 
Io lascio da parte dunque il quesito più radicale , com’ è proposto dal senatore Martinazzoli , se cioè da tante verità parziali possa scaturire una verità sola ed autentica , se sia possibile essere ad un tempo uomo di parte ed uomo universale e cioè giudice . 
Giudice o anche accusatore che assume la pesante responsabilità di accusare e cioè di condannare per quanto lo riguarda . 
Ciò pone un delicato problema di coscienza . 
È nell’ intimo della propria coscienza che l’ uomo politico si sentirà o meno capace di giudicare , al di fuori di ogni considerazione d’ interesse e di ogni logica di gruppo , secondo il proprio personale convincimento , come tale rigorosamente obbligante . 
Mi limito a dire , come fatto politico che nel pubblico c’ è , in larga misura , scetticismo . 
E , d’ altronde , come potrebbe non esservi , quando in una fase delicatissima , com’ è quella nella quale si accertano i fatti e si vanno formando obiettive convinzioni , ci si abbandoni , ad esempio , a dichiarazioni perentorie , si pregiudichi frettolosamente , si colpisca drasticamente , si mostri di volere più influenzare l’ opinione pubblica che cercare la verità ? 
E come non rilevare , d’ altra parte , almeno l’ improprietà di certi riferimenti alla disciplina di partito ? 
Seppur si tratti soltanto , com’ è possibile , di apparenze , esse sono tali da incrinare la credibilità di organi che partecipano all’ amministrazione della giustizia in modo non sempre raccolto e sereno . 
Da queste considerazioni io non desidero trarre ora nessuna conclusione netta , ma solo esprimere un principio di dubbio e porre un tema , che dovrà essere approfondito con ben altro impegno che non sia quello possibile in questa sede ed in questo momento . 
Ed il dubbio è se la Costituente abbia fatto , in questa materia , una buona scelta ed adottato , pur nella specialità del caso , una disciplina coerente con i principi essenziali dell’ ordinamento ed in particolare quelli dell’ eguaglianza e della giustizia . 
Non è chi non veda , a parte le valutazioni espresse sin qui sul procedimento di accusa , come anche l’ altissima dignità ed affidabilità della Corte costituzionale , peraltro politicamente integrata , non possa supplire alla carenza dei tre gradi di giurisdizione . 
Il che è tanto più grave per gli imputati cosiddetti laici , ai quali vengono anche a mancare alcune garanzie in ordine a provvedimenti restrittivi della libertà personale . 
Non si può certo pensare che la Costituente abbia affrontato questo problema a cuor leggero e non abbia sentito il peso di un’ incoerenza che veniva a rompere l’ armonia del sistema . 
Se ne è certo resa conto , ma deve aver ritenuto preminenti altre considerazioni . 
Considerazioni che possiamo immaginare attinenti al carattere obiettivamente politico che assumerebbero reati connessi con l’ esercizio delle funzioni ministeriali , tali da richiedere un’ appropriata valutazione ed una comprensione dall’ interno dei meccanismi nell’ ambito dei quali essi vengono compiuti . 
Il che ha indotto taluno a parlare di semi-immunità o semi-privilegio . 
I quali sarebbero peraltro garantiti dalla stessa Costituzione in ragione dell’ esigenza di un’ efficace partecipazione di organi politici per la salvaguardia d’ interessi rilevanti che , si assume , non potrebbero essere soddisfatti con pari efficacia dal giudice ordinario . 
È certo questa una visione rispettabile e d’ altra parte , come per ogni statuizione costituzionale , da abbandonare solo con estrema ponderazione . 
E tuttavia fermenti critici sono affiorati ed è legittimo il dubbio se almeno l’ istruttoria non dovrebbe essere affidata alla stessa Corte costituzionale o se , addirittura , proprio la giurisdizione ordinaria , con tutte le sue cautele , e ovviamente con il presidio dell’ autorizzazione a procedere , non sia più idonea ad assicurare il raggiungimento della verità , la credibilità della giustizia , la tutela degli interessi dello Stato , il rispetto dei diritti del cittadino . 
Un dubbio che l’ esperienza futura potrebbe così dissolvere come accentuare . 
Non si deve però agire con precipitazione , specie avendo presente che siamo dinanzi a un sistema costituzionale pressocchè invariato da trent’ anni , sufficientemente stabilizzato e , quel che più conta , ricco ancora di una notevole vitalità . 
[ Sul caso Lockheed ] 
Signor Presidente , Onorevoli Senatori , Onorevoli Deputati , il mio compito è grandemente facilitato dalle molte cose illuminanti che sono state già dette . 
Io posso largamente rinviare ai tanti brillanti contributi i quali hanno chiarito quello che , per la tranquillità della nostra coscienza , meritava di essere messo a fuoco . 
Ringrazio questi colleghi ed anche quelli dell’ opposto schieramento , per gli spunti che mi hanno offerto per una ragionevole ricostruzione . 
Siamo tutti consapevoli – io credo – della grande responsabilità che ricade su di noi in questo momento . 
Il Parlamento italiano – anche questo Parlamento – si è trovato dinanzi a decisioni importanti , a scelte controverse : 
in quelle circostanze l’ opinione pubblica , sovente distratta , si è appuntata fortemente su di noi e ci ha giudicato per quello che abbiamo fatto , per il modo con il quale abbiamo trattato temi di autentico rilievo nazionale . 
Ebbene , il sì o il no che stiamo per dire , non è certo meno impegnativo . 
Non per nulla siamo radunati in seduta comune per un dibattito prima che per un voto ; 
non per nulla stiamo per porre termine ad un lungo periodo di incertezze e di polemiche ; 
non per nulla stiamo per compiere in un certo modo , in una certa fase , opera di giustizia . 
Una volta tanto non siamo legislatori , ma giudici , intendo giudici non in senso tecnico-giuridico , ma politico ; 
e la valutazione che cade su di noi non riguarda una dichiarazione astratta di giustizia ma una attuazione concreta di essa . 
Stiamo infatti per emettere nella sostanza un verdetto ( non discuto ora , semmai lo farò dopo , se sia bene o male che un tale compito ci venga affidato , venga conferito a noi , organo squisitamente politico e non ad altri ) ; 
constato semplicemente il fatto di non sapere se noi , se l’ Inquirente , della quale – accettando o rifiutando – portiamo a termine l’ iniziativa , possiamo essere assimilati in senso stretto agli uffici di un Pubblico Ministero o ad altro ancora . 
So con certezza , e sento acutamente , che siamo chiamati a mettere , ovvero a non mettere , in stato di accusa dei cittadini , siano essi o non siano ministri ; 
a queste persone la condizione di accusati – se a tanto si deve arrivare – deriverà dalla nostra decisione , mentre per altri nelle medesime circostanze scaturisce da un atto della magistratura . 
Questa è la nostra responsabilità , disporre cioè , sia pure in modo non definitivo , della sorte degli uomini , dell’ onorabilità e della libertà delle persone , come accade appunto ai giudici il cui penetrante potere viene che la legge appunto tempera e circonda di cautele . 
Alto e difficile compito è dunque il nostro , specie in presenza della diffidenza , del malcontento , dell’ ostilità che , bisogna riconoscerlo , predominano oggi nell’ opinione pubblica . 
Dinanzi ad un potere come questo , avendo nelle nostre mani il destino di altri uomini , la disattenzione , anche la più piccola , sarebbe inconcepibile ed inammissibile . 
L’ affidarsi a frammentarie notizie della lunga vicenda ; 
il pensare che tutto sia stato già udito e compreso ; 
immaginarci in una sorta di situazione obbligata , in una posizione di partito , in una ragione di disciplina ; 
l’ essere in una esigente corrente di opinione : 
tutto questo è in contraddizione , tutto questo è incompatibile con la funzione del giudicare , che il nostro ordinamento , con una scelta che può essere discussa ma non disattesa , ci attribuisce . 
Abbiamo dinanzi degli uomini e dobbiamo saper valutare con lo stesso scrupolo , con lo stesso distacco , con lo stesso rigore , i quali caratterizzano l’ esercizio della giurisdizione . 
Perché anche noi , pur con tutti i nostri dibattiti politici , siamo oggi , se non nella forma , nella sostanza , dei giudici . 
Lo siamo noi , come lo sono i nostri egregi colleghi dell’ Inquirente . 
Un aspetto del giudicare , infatti , nella naturale dialettica delle posizioni , è l’ accusare e porre un carico di responsabilità , certo , sul piano strettamente giuridico , ipotetico ; 
ma sul piano umano , già attuale , sopportato , pesante . 
Questo è un momento , ed un momento essenziale , del processo ; 
non un intermezzo politico da sbrigare rapidamente , qualche cosa di scontato . 
È invece un fatto serio ed importante , con una sua autonomia di esame e di giudizio . 
Esso non è irrimediabilmente condizionato dalla fase precedente , tanto da ridursi inutile . 
Non è un fatto ripetitivo . 
Non è un atto di distrazione , appunto , tra la fase inquirente e la fase giudicante . 
Né noi vi possiamo rinunciare , né gli stessi interessati lo possono . 
E cioè non possiamo saltarlo questo momento , né formalmente né sostanzialmente , come avverrebbe se esso non fosse considerato e vissuto nella stessa linea , con le stesse finalità , con le stesse esigenze , con lo stesso bisogno di conoscenza e di convinzione , i quali caratterizzano le altre fasi del tipico processo politico che il Costituente ed il legislatore sono andati configurando . 
Non possiamo dire , quindi , che è inutile e politicamente inopportuno fare , certo avendo presente quel che è avvenuto sin qui , una distinta ricostruzione e valutazione dei fatti . 
Non basta davvero dire che si affidano queste persone , le quali dipendono da noi , le quali sono collegate a noi , non ad un potere bruto e soffocante , ma alla più alta e sofisticata delle giurisdizioni . 
No , non basta dire , per avere la coscienza a posto : 
noi abbiamo un limite , noi siamo dei politici , e la cosa più appropriata e garantita che noi possiamo fare è di lasciare libero corso alla giustizia , è fare in modo che un giudice , finalmente un vero giudice , possa emettere il suo verdetto . 
No , siamo in ballo anche noi ; 
c’ è un dovere di informarsi , di sapere , di decidere in prima persona . 
Ed è un dovere tanto più stringente , ove si consideri che il nostro sistema sottrae queste persone al triplice vaglio , che è invece assicurato , con la sua funzione correttiva e di tutela , agli altri cittadini . 
È certo vero che in cambio viene offerto un giudice unico ed esclusivo di altissima qualificazione e di straordinario prestigio , ma non so fino a qual punto , almeno nella psicologia dell’ interessato , almeno per l’ opinione pubblica più esigente , ciò possa essere considerato compensativo della impossibilità di un vaglio rinnovato da parte di organi sempre più qualificati della giurisdizione . 
È quindi comprensibile che , come noi non possiamo rinunciare a compiere ora , in piena autonomia , con grande serietà il nostro dovere , neppure gli interessati possono , per superare un ostacolo politico , per approdare alla oggettività della giurisdizione , confessarsi degni di accusa e chiedere il rinvio al giudizio della Corte [ costituzionale ] 
. 
Se essi facessero così , se rinunciassero al dibattito , alla contestazione , alla dialettica di questa fase del processo , non soltanto compirebbero un lungo passo verso la condanna , ma verrebbero essi proprio a disconoscere la funzione illuminante e responsabile della pronuncia del Parlamento e ci esonererebbero indebitamente dalle nostre responsabilità . 
Dobbiamo dunque giudicare , formulare quel primo giudizio che si esprime in un atto di accusa , nel profilare , almeno come possibile o probabile , una responsabilità penale . 
La gravità di questo atto esige una adeguata motivazione . 
Vi è certo una serie di sfumature nel peso delle prove , che di volta in volta vengono addotte come fondamento della incriminazione . 
Si va da processi nei quali l’ accertamento dei fatti non costituisce più un problema , ad altri a contenuto più o meno largamente indiziario . 
Ma in ogni caso occorre , per pronunciarsi in coscienza in favore dell’ accusa , un complesso di solidi elementi che autorizzino ragionevolmente , se non la condanna , almeno la messa in moto di un procedimento diretto ad accertare , in presenza di un sospetto serio , il fondamento della contestazione . 
Ebbene , proprio in questo caso , con riguardo alla posizione dell’ onorevole Gui , del quale particolarmente mi occupo , non solo le prove non esistono , ma gli stessi indizi sono così labili , così artificiosamente costruiti , così arbitrariamente interpretati , da ritrarne la sensazione amara di una decisione pregiudiziale alla quale si è cercato di dare , con sottigliezza sofistica , ma lontanissima dalla soglia della credibilità , un sostegno di fatti ai quali si dà significato illecito , mentre essi sono tutti inerenti all’ ufficio ricoperto ed in questo ambito pienamente giustificati e , più che legittimi , addirittura doverosi . 
La relazione del senatore D’ Angelosante è svolta con acuta intelligenza e pieno dominio dei dati del processo , ma è , mi sia consentito dirlo con tutto rispetto , piuttosto settaria . 
In realtà , ogni fatto riferito al senatore Gui – il più normale , il più comprensibile nella logica degli avvenimenti , il più giustificato nelle circostanze – acquista , nella maliziosa valutazione del relatore di maggioranza , la fisionomia di una diabolica macchinazione . 
Chiunque conosca , e molti lo conoscono , di varie parti politiche , il senatore Gui da più di trent’ anni , stenteranno davvero a ritrovare la sua rude schiettezza , la sua perfetta dirittura , il suo senso innato del dovere e del servizio nella squallida e falsa immagine di tessitore di intrighi e percettore di tangenti . 
E non è che io voglia sovrapporre , per forza di sentimento , per istintiva solidarietà in questo momento di amarezza , il Gui protagonista di impegnato dibattito politico e di specchiata onestà alla immagine che , con palese forzatura , si ingegna di dargli il solerte accusatore . 
Certo , anche questi sentimenti ci sono , e noi vogliamo pure esprimerli in presenza di così incredibile vicenda , che riserva all’ amico ed alla sua famiglia , così come all’ onorevole Tanassi , il dolore di essere da tempo , e più che mai in questi giorni , nella impietosa cronaca dei giornali e della televisione , fatto oggetto di sospetti , di deformazioni , di illazioni , immerso nel frastuono della polemica politica , privato di quella serenità cui si ha diritto a conclusione di una vita spesa al servizio degli ideali democratici . 
Ma Gui è un combattente , quale è stato davvero nella sua giovinezza , già allora sacrificata , e saprà resistere a questa tempesta che l’ incomprensione degli uomini ha suscitato . 
Ma non si tratta , dicevo , di solo sentimento . 
Si tratta della sconcertante constatazione che l’ accusa è costruita sul vuoto , che i fatti sono le normali attività ministeriali , che proprio l’ operazione , la quale si presume conclusa con illecite provvigioni , non si compie . 
A volersi sforzare , per trovare una ragione logica dell’ accanita accusa ( logica e non politica , la quale ultima si comprende molto bene ) , si deve pensare che si configuri una sorta di responsabilità obiettiva , per la quale il ministro dovrebbe considerarsi colpevole per tutto quanto , a sua insaputa ed al di fuori di qualsiasi partecipazione , venga compiuto di illecito , o anche solo tramato , come è il caso , nell’ ambito di materie che rientrano nella sua competenza . 
Quello che Gui ha fatto , lo ha fatto alla luce del sole , e non ha il segno della scorrettezza . 
Non c’ è la minima prova , non c’ è un indizio appena sufficiente che egli abbia fatto o lasciato fare o conosciuto qualsiasi cosa di men che lecito . 
La vicenda in sé , della progettata o tentata corruzione , ha risvolti oscuri , ma da essa nulla viene che tocchi anche marginalmente il ministro della Difesa . 
Vogliamo dunque accusare Gui in ragione del suo ufficio , per essersi trovato a reggere il suo dicastero nel momento nel quale , con la conoscenza del dopo , si può ritenere si sia da parte di taluno prospettata la possibilità di lucrare una tangente relativa ad una operazione di compravendita ? 
Ma persino la responsabilità morale e politica , nelle circostanze nelle quali i fatti si svolsero , non appare configurabile . 
E che dire poi di quella penale , la quale deve essere , come vuole la Costituzione , in ogni caso personale , cioè fondata su un’ effettiva partecipazione , oggettiva e soggettiva , ai fatti aventi un contenuto antigiuridico ? 
In una società democratica , come è la nostra , non sì può essere irretiti e soffocati da sottili ed arbitrari accostamenti , da indizi insignificanti , ma utilizzati con fredda determinazione . 
Nella nostra civiltà democratica non solo vi è la presunzione d’ innocenza , ma addirittura è vietato dire che un proscioglimento sia dovuto ad una prova non completa . 
Una prova insufficiente non è una prova , e neppure , il dubbio , per il rispetto che si deve ai cittadini , può essere evocato . 
E che dire , allora , di indizi così inconsistenti , i quali dovrebbero essere posti a fondamento di un’ accusa infamante a carico di un uomo che non ha mai dato luogo al minimo sospetto , che non è mai stato sfiorato , non dico dalla scorrettezza , ma neppure dalla diceria ? 
Può essere mortificante il farlo , ma nella sommaria ricostruzione dei fatti mi accadrà di rilevare , non per amore di polemica , ma solo di verità , taluno di questi salti logici , taluno di questi arbitri , taluno di questi artifici escogitati per tenere in piedi un’ accusa che non regge e che un giudice ordinario , né prevenuto né condizionato , avrebbe immediatamente respinto . 
Certo è sconcertante , è anzi avvilente che intorno ad una iniziativa di ragionevole ammodernamento del nostro apparato difensivo , ad un affare trattato con assoluta correttezza e piena rispondenza ai fini istituzionali , si siano profilate iniziative , siano emersi interessi estranei alla logica della buona amministrazione . 
È certo che , per tramite di propri consulenti , una grande impresa aeronautica americana aveva calcolato , stanziato e messo a disposizione con determinate procedure delle somme di denaro per propiziare una favorevole disposizione dell’ amministrazione italiana o almeno scongiurare una predisposizione sfavorevole che , si assumeva , non avrebbe avuto fondamento . 
Si può rilevare la meticolosa e burocratica esattezza con la quale si decide su queste cose e l’ affare viene trattato . 
Sembra la cosa più normale del mondo , ed è già qualcosa , che , nel suo interrogatorio alla Sec , il signor Cowden dimostri di ritenere queste attività illecite , pur senza farsene , propriamente , un problema . 
Si ha la sensazione che si trattasse di un costume lungamente e largamente praticato e pertanto – il che dà fortemente da pensare – accettato . 
È uno squallido mondo che viene in evidenza e si può purtroppo presumere che il bisogno di moralizzazione , che noi tutti sentiamo così vivamente , abbia a manifestarsi egualmente in molti più abiti di quanto la reazione morale a questo caso , venuto in evidenza da noi , non possa fare , a prima vista , sospettare . 
Quel che rende ancor più incomprensibile questo atteggiamento dei dirigenti industriali americani è poi la considerazione che presumibilmente essi non avrebbero dovuto trovare , nel caso di specie , insormontabili difficoltà nell’ ottenere l’ acquisto di un prodotto di elevata qualità , presente all’ epoca in più di mille esemplari nei più diversi paesi del mondo , e soprattutto nell’ ambito di un sistema di difesa integrato . 
È quindi da presumere che , incoraggiati da un certo cinismo dei dirigenti delle industrie americane , si muovessero [ uomini ] 
interessati , decisi a profittare di una operazione che aveva sul piano tecnico , economico e politico , i crismi della più assoluta legittimità . 
Che di questi vantaggi illeciti abbia beneficiato , o anche solo si sia proposto di beneficiare , il Ministro Gui è assolutamente incredibile . 
Com’ è , del pari , assolutamente incredibile che egli abbia posto in essere un atto di amministrazione , corretto o non corretto , al fine appunto di rendere possibili gli illeciti guadagni di chicchessia . 
Intanto , contrariamente a quanto ritiene il relatore D’ Angelosante , e con lui il senatore Spagnoli , l’ acquisto degli Hercules C-130 era , in linea di principio , del tutto giustificato . 
Gravi incidenti , con vittime umane , si erano già verificati e gli apparecchi C-119 , forniti nel dopoguerra , si avviavano alla inutilizzabilità . 
Questo stato di cose è riconosciuto da tutti gli esperti . 
Mano a mano , in mancanza di pezzi nuovi di ricambio , poiché l’ aereo non veniva più prodotto , si dovevano utilizzare parti degli apparecchi esistenti , restringendone quindi progressivamente l’ uso . 
E , del resto , anche a questi ripieghi c’ era obiettivamente un limite . 
Certo , si poteva lasciare andare , come si fa per tante cose , ma meritandosi poi rilievi d’ imprevidenza e di imperdonabile inerzia . 
La circostanza , addotta dal senatore D’ Angelosante , che neppure gli Hercules avrebbero potuto sostituire compiutamente i C-119 , i quali infatti volano ancora , benché in piccolo numero , non significa niente . 
Si deve almeno in parte e gradualmente rimediare alle deficienze . 
Su questo punto né la Direzione competente né gli Stati Maggiori ebbero mai dubbi ; 
semmai si discuteva , come è legittimo e doveroso , sul modo di apprestare la nuova linea di volo . 
La relazione di maggioranza – e la cosa è ripresa dall’ onorevole Spagnoli – sembra puntare sulla utilizzazione dell’ aereo nazionale FIAT G-222 , ora entrato in opera in ancora pochi esemplari , e lamenta perciò che la scelta in favore degli Hercules abbia ritardato la costruzione dell’ aereo italiano . 
Ma si manca così di precisare che il G-222 non era alternativo agli Hercules , aerei per l’ impiego logistico , ma complementare , perché d’ impiego tattico . 
E fu cura del ministro Gui assicurare comunque la continuazione della progettazione e poi della realizzazione , le quali non subirono ritardi per difetto di finanziamento , ma per la naturale lunghezza della invenzione e sperimentazione dell’ apparecchio , che doveva essere creato dal nulla . 
Gli Hercules erano certo il più solido aereo della specie ed avevano ogni possibilità tecnica di prevalere nella scelta . 
Essi dovevano gradualmente sostituire i C-119 per impieghi di carattere logistico , dai quali non si poteva prescindere , dato che l’ Italia è collocata nell’ area della Nato ; 
tanto che già in tempo di pace , dovendosi partecipare a manovre integrate , si è dovuto ricorrere al fitto di aerei stranieri , ottenuto , si dice , a buon prezzo . 
Ma non si vorrà affermare che , dovendo provvedere alle esigenze per il caso , naturalmente deprecabile , di guerra ( ma è in vista della guerra che sono apprestate le forze armate ed è compito della politica evitare che guerra , in effetti , ci sia ) , si potesse pensare di dover ricorrere alla lunga all’ affitto di apparecchi stranieri . 
In questo senso si comprende la pressione per non sacrificare il G-222 , ma si comprende meno che si volesse puntare tutto e solo sul G-222 , il che avrebbe significato dare una soluzione del tutto approssimativa al problema , come purtroppo qualche volta accade , sopravvalutando nell’ immediato le possibilità dell’ industria nazionale , che solo gradualmente poteva riprendere ed inserirsi , anche nei confronti della grande tecnologia americana , nel contesto della produzione aeronautica internazionale . 
In effetti , le diversità dei punti di vista , enfatizzati nella relazione , nel discorso del senatore D’ Angelosante e in quello del senatore Spagnoli e di altri ancora , tra Costarmaereo e lo Stato Maggiore dell’ aeronautica e nell’ ambito degli Stati Maggiori , non sono attinenti alla scelta , in sé e per sé , degli Hercules , ma alla preoccupazione che ne risultassero deviati i finanziamenti previsti rispettivamente per le tre armi e , in particolare , quelli relativi all’ apprestamento del G-222 . 
Per il resto i Capi di Stato Maggiore , in un incontro collegiale , finirono per trovarsi d’ accordo e per sottoporre un promemoria collettivo al ministro della Difesa . 
Le date sono quelle già note . 
Su questa base tecnica , la sola alla quale il ministro dovesse fare riferimento , essendo inconcepibile che egli , politico , potesse mettersi a giudicare dei dati schiettamente militari , mediando tra direzioni generali e Stati Maggiori , il senatore Gui ritenne suo dovere di passare all’ attuazione della direttiva ormai ben definita . 
E lo fece correttamente , investendo gli organi di Governo competenti per la materia ed informandone il Parlamento . 
E proprio per tener conto della giusta preoccupazione di non stornare fondi di bilancio altrimenti destinati , il ministro si orientò verso l’ ottenimento di un prestito del governo americano , per il tramite della Import Export Bank e , per la parte italiana , dell’ Imi . 
Su questa strada difficile e di lenta attuazione si mosse il ministro , dimostrando con questa scelta di non voler turbare gli equilibri interni dell’ amministrazione e di non pretendere di riuscire ad ogni costo . 
Gli bastava di fare il proprio dovere . 
Naturalmente si occupò del problema , ma senza cercare di forzare in nessun modo le cose . 
Si limitò così a prospettare il tema ed a chiedere un incontro collegiale : 
il tutto alla luce del sole . 
Egli riteneva di dover porre in evidenza l’ urgenza obiettiva , nell’ interesse generale , come egli ha scritto . 
Frase quest’ ultima tutt’ altro che misteriosa , anche se su di essa , ancora una volta , si è sbizzarrito il relatore di maggioranza . 
Si tratta di un chiaro riferimento al problema dei prezzi che ovviamente aumentavano di tempo in tempo . 
Che significa che essi fossero stati già aumentati , visto che essi , se la trattativa non si concludeva , erano destinati ad aumentare ancora ? 
Sappiamo poi che il sistema del prestito si rivelò impraticabile , come forse un pessimista avrebbe potuto prevedere . 
Ma il ministro Gui restò sempre leale verso la propria amministrazione e si rifiutò di prendere in considerazione qualsiasi altra strada , che avrebbe potuto portarlo ad un successo che egli non perseguiva certo ad ogni costo . 
Pur in presenza , dunque , del carattere aleatorio di questo modo di soluzione ( del quale è impensabile che il ministro non avesse consapevolezza ) , è a questo tipo di finanziamento e ad esso solo , che , con assoluto rigore , fu fatto riferimento nella lettera d’ intenti del 15 gennaio 1970 . 
Con una certa facilità , mi si passi l’ espressione , il senatore D’ Angelosante tende a svalutare la condizione veramente bloccante , posta dal ministro nella sua lettera , e cioè che si acquisisse il finanziamento , il che era previsto potesse avvenire esclusivamente con la concessione del prestito da governo a governo . 
Non è affatto vero che il ministro Gui , come dice il senatore D’ Angelosante , abbia sottoscritto la lettera d’ intento nella certezza che quel finanziamento fosse assicurato . 
Né era assicurato in quel momento , né lo era stato mai in passato , né lo fu , nei fatti , in seguito . 
Si trattava , dunque , di una condizione , autenticamente incerta nel suo verificarsi , apposta alla lettera d’ intenti e che , obiettivamente , ne limitava la portata , rendendola , eventualmente , ineseguibile , così come in effetti avvenne con riguardo al finanziamento . 
La controparte ne doveva essere , e ne fu , consapevole , essendo essa quindi in grado di giudicare che per lo scrupolo del ministro non si era verificato l’ evento al quale risultava legato il pagamento delle tangenti . 
E vorrei aggiungere per inciso che in quel documento si faceva egualmente riferimento alle compensazioni industriali , delle quali si era fatta richiesta da parte italiana , una volta escluso , per le obiettive difficoltà di apprestamento , il sistema della coproduzione . 
Che esse siano rimaste in parte ineseguite non è dipeso da insufficiente vigilanza e fermezza del governo italiano , ma da ragioni obiettive legate , tra l’ altro , alla crisi della Rolls Royce . 
Il senatore D’ Angelosante – egli mi perdoni – lega arbitrariamente i tre fatti succedutisi nel tempo : 
l’ incontro del ministro Gui con gli americani nel dicembre 1969 , la firma della lettera di intenti che è del 15 gennaio 1970 e il pagamento di 78 . 
000 dollari alla società lkaria . 
Non si vede come si possa pretendere di dare un preciso contenuto ad un incontro al quale non si è assistito e che è stato definito , dalle parti , sostanzialmente di cortesia . 
Non si vede su quale fondamento si possa ritenere che in esso sia stata pattuita la formulazione della lettera d’ intenzione . 
Rileverò , intanto , che il ministro chiese al segretario generale Giraudo consiglio sull’ opportunità di accettare l’ incontro , al quale , secondo l’ affermazione non solo del senatore Gui , ma del signor Egan , fu presente un funzionario italiano , sia stato egli il generale Giraudo o altro . 
Pattuire è il solito termine non appropriato ed offensivo . 
Il ministro Gui dice , con la consueta sincerità e correttezza , che si accennò ( colloquio di mezz’ ora con l’ interprete ) alla lettera di intenti ed al problema del finanziamento . 
Una simile lettera ci doveva essere e ci fu . 
Ma non fu oggetto di un contratto scellerato , ma di una previsione amministrativa così come avveniva per il finanziamento . 
Essa , certo , fu immaginata , come poi fu redatta , con una condizione di difficilissima attuazione . 
In realtà a quell’ epoca la scelta degli Hercules era stata fatta dal ministero con la presentazione della decisione degli stati maggiori , l’ accettazione di quel punto di vista da parte del ministro , la comunicazione ai competenti organi di governo per il seguito da dare , e l’ annuncio in Parlamento . 
Perché dovrebbe essere quello , invece che un incontro del tutto normale , un momento determinante del presunto iter criminoso e cioè l’ accettazione , in sostanza , da parte del senatore Gui , dell’ offerta illecita di denaro in cambio della , nei fatti inefficace , lettera di intenti ? 
Lo stesso ministro , non solo ha dato spontaneamente notizia del colloquio , ma ha indicato anche di esserne stato richiesto , tramite il signor Luigi Olivi , fratello del collega ed amico padovano onorevole Marcello . 
Il senatore Gui non conosceva il Luigi Olivi , né v’ è la minima prova che egli avesse una qualsiasi dimestichezza con lui , salvo che conoscerne , per ovvie ragioni , il nome . 
Non si può dunque immaginare che preesistesse o si fosse venuta intessendo in quel momento una torbida cooperazione delittuosa tra i due personaggi così diversi e di così diverso livello . 
La lettera d’ intenti era , come si è visto , rigidamente bloccata e tale – è da presumere – sarebbe rimasta , anche se non vi fosse stata la crisi , alla quale esclusivamente il senatore D’ Angelosante attribuisce il merito , per così dire , di avere chiuso il discorso dell’ acquisto dell’ aereo . 
Si rileva poi il fatto che fosse stata accreditata al nome del signor Egan , presidente della Lockheed in Italia , una somma di lire 2 . 
020 . 
000 dollari , corrispettiva delle tangenti previste e che , se inutilizzata per il corso degli avvenimenti , sarebbe dovuta rientrare in America entro il 28 febbraio 1970 , termine ultimo prefissato per la permanenza del denaro in Italia e la sua disponibilità . 
È dunque del tutto chiaro che il Ministro rese obiettivamente impossibile un’ operazione pattuita da qualcuno e che doveva avere un corrispettivo . 
Fece il contrario di quello che avrebbe dovuto fare se fosse stato corrotto . 
E non è affatto vero , come ritiene invece il senatore D’ Angelosante , che la scadenza del 28 febbraio 1970 era stata predeterminata ed era , essa , una scadenza-limite . 
Certo , quella data era stata da tempo stabilita ; 
ma nessuna scadenza sarebbe scattata , se un’ accettabile lettera di intenti fosse stata nel frattempo formulata e ricevuta . 
Chi avrebbe dovuto esserne il beneficiario non si sa , ma tale non era certo il ministro Gui . 
Infatti , tra l’ altro , la lettera di intenti ci fu , ma non del tenore desiderato , e quindi né il discorso del termine , né il sopravvenire della crisi provocarono il ritiro della somma , ma il rigoroso comportamento del ministro che operò , al di fuori dì ogni intesa illecita , esclusivamente a tutela degli interessi dello Stato . 
Il relatore onorevole Pontello ha detto , nel suo efficacissimo intervento con incisività che io non potrei eguagliare , della vicenda dei 78 . 
000 dollari , pagati in epoca successiva alla Società Ikaria , nella quale doveva identificarsi , con una evidente approssimazione di linguaggio , il cosiddetto team del precedente ministro . 
Quel misterioso team che si sarebbe trasferito al ministero del Tesoro ( il significato dell’ espressione non è suscettibile di essere spiegato ) e che viene compensato , come risulta non solo per l’ attività passata , ma per quella futura . 
La destinazione dei 78 . 
000 dollari è stata chiarita , dall’ onorevole Pontello , in tutti gli addendi , in convincente polemica con il correlatore D’ Angelosante . 
L’ insinuazione che quel denaro sia giunto al ministro Gui , al quale sarebbe stato sin dall’ inizio comunque riservato , non soltanto colpisce Gui , ma offende la verità in presenza di precise e plurime destinazioni , che non è assolutamente ammissibile considerare deviate verso altra persona . 
Se si dovesse ritenere , secondo la tesi del senatore Guarino , che sia stato operato un riciclaggio , non disporremmo più di alcuna certezza , ed ogni assurda accusa potrebbe essere rivolta a chiunque . 
Ho comunque appena bisogno di ricordare la dichiarazione giurata del signor Cowden , ieri richiamata dal collega Gui , e tale da scagionare completamente il ministro della Difesa da qualsiasi accusa di illecita provvigione . 
Per completezza va fatto un solo rilievo per quanto riguarda l’ attività svolta dal ministro successivamente . 
Egli , nel pieno rispetto delle competenze degli altri organi di Governo , si adopera lealmente per l’ auspicata , e poi rivelatasi impossibile , realizzazione del prestito , ma senza alcun cedimento nei confronti della società americana , palesemente insoddisfatta per la decisione del ministro . 
Ed anzi egli la blocca , in piena intesa con gli organi tecnici del ministero , quando essa , immaginando di mettere il Governo italiano dinanzi al fatto compiuto , dà notizia di avere comunque iniziato la costruzione degli aerei . 
Dopo sopravviene la crisi ed il ministro Gui resta estraneo ad ogni ulteriore sviluppo della vicenda . 
Mi siano consentite ora alcune considerazioni intorno alla posizione dell’ onorevole Tanassi , al quale desidero esprimere , in questo momento di grande amarezza , la mia amichevole solidarietà . 
Lo faccio nello spirito che ha animato questo mio intervento , e cioè che , a fondamento di una decisione così grave , qual è la messa in stato di accusa , vi siano non sospetti , ma seri e coerenti indizi di un comportamento censurabile ; 
che si risponda finalmente , cioè , non per quello che può essere accaduto nel mentre si ricopriva un ufficio ministeriale , ma solo per quello che si è fatto personalmente , sempre che esso sia sicuramente rilevabile . 
E lo faccio anche perché mi pare inaccettabile che si perda in questa circostanza la propria sensibilità umana , nel ricordo di una lunga e , credo , fruttuosa cooperazione nell’ ambito della nostra democrazia . 
Dopo tanti anni , credo che ci conosciamo abbastanza per capire se siamo al di qua o al di là della linea di confine tra correttezza e scorrettezza . 
In questo lungo periodo noi abbiamo lavorato per servire , secondo la nostra interpretazione – e quello che conta è la buonafede – ideali di libertà , alla cui affermazione il senatore Saragat , alla guida del suo partito e nei più alti uffici dello Stato , ha dato un contributo inestimabile . 
Non sempre , naturalmente , ci siamo trovati concordi nelle stesse posizioni , ma abbiamo saputo sempre di non essere estranei gli uni agli altri , di avere un patrimonio comune che , nell’ interesse del Paese , quali che siano le vicende nei tempi che cambiano , è doveroso non disperdere . 
È un sentimento questo – sia detto per inciso – che vorrei richiamare in questo momento anche nei confronti di altri partiti con i quali abbiamo avuto il privilegio di collaborare e che sono per noi , così come pensiamo di essere noi per loro , un punto di riferimento non cancellabile . 
Ma non si tratta certo , in questo insieme sconvolto da tanti avvenimenti , di solidarietà politiche . 
Si fa affidamento su un giudizio di coscienza , rigoroso certamente come ogni volta che la coscienza è in gioco , ma pure attento a non ferire mai i diritti umani e a non diminuire la dignità della persona senza una adeguata e stringente giustificazione . 
Ebbene , malgrado la durezza degli attacchi che sono stati portati , non v’ è univocità e certezza intorno alle ragioni che dovrebbero inchiodare l’ onorevole Tanassi alle responsabilità che si vorrebbe far ricadere su di lui . 
Non è mio compito – né io avrei del resto il tempo ed il modo di adempierlo – di fare una compiuta difesa dell’ onorevole Tanassi che altri , ed gli pure , ha già fatto con grande bravura e che è stata portata a termine da un oratore che non potrebbe avere , obiettivamente , maggiore prestigio ed autorità morale . 
Io mi limiterò a brevi osservazioni , le quali mi inducono a confermare la mia stima all’ onorevole Tanassi ed a ritenerlo , quale l’ ho sempre ritenuto , un galantuomo , non mosso da interessi privati , ma solo dall’ interesse pubblico . 
Ho detto di essere consapevole , e naturalmente lo ripeto , che qualche cosa di torbido è avvenuto in queste circostanze , qualche cosa che merita un’ attenzione non soffocata da impazienza politica ; 
ma sono altresì consapevole che è tutt’ altro che accettabile l’ idea che l’ onorevole Tanassi ne sia il protagonista ed il responsabile . 
Altri ha detto sui dubbi esistenti circa l’ utilizzabilità ed attendibilità di prove raccolte con procedura insolita e nell’ ambito di persone inquisite e tutte , in qualche modo , presenti in prima persona in queste vicende . 
Il duplice modo , secondo il quale sarebbero state condotte ad effetto le illecite erogazioni , non può non lasciare , per una ragione di intrinseca contraddizione , la più grande perplessità . 
Talune modalità di pagamento , così come sono descritte , hanno francamente dell’ incredibile e dimostrerebbero una inimmaginabile dose di ingenuità e di cinismo insieme in un uomo indubbiamente esperto e serio qual è l’ onorevole Tanassi . 
E le attività ministeriali prendono luce da queste circostanze . 
Esse possono diventare sospette proprio e solo nella misura nella quale vi sia non già solo un fatto di corruzione , ma un fatto del quale il ministro sia personalmente partecipe e beneficiario . 
Una prova , questa , che , in un ambiente come quello nel quale i fatti si svolsero , è ben lontana dall’ essere data . 
Ella ha in quest’ aula , onorevole Tanassi , prevenuti ed implacabili accusatori , ma anche colleghi che credono nella sua dirittura e la stimano . 
Essi desiderano vivamente , ed io per primo , che ella esca da questa vicenda con la testa alta e con il riconoscimento che le è dovuto da parte dei suoi colleghi . 
Questi , onorevole presidente , onorevoli parlamentari , sono i fatti quali emergono da uno scrupoloso esame e dei quali , a mio avviso , il significato è chiaro . 
Noi siamo , dunque , di fronte alle nostre responsabilità . 
Abbiamo per questo , naturalmente , alcuni punti di riferimento . 
Uno di essi è l’ attesa di giustizia dell’ opinione pubblica . 
È doveroso considerare come importante lo stato d’ animo degli italiani , il sospetto nei confronti del mondo politico , la richiesta di moralità pubblica , la convinzione che del torbido ci sia , e vada scoperto ed eliminato . 
È una forza spontanea che potrebbe rompere gli argini , come talvolta fa , pericolosamente , la furia popolare . 
Si deve essere attenti a queste cose , per senso di giustizia e per accortezza politica . 
Bisognerebbe per altro domandarsi in che misura questo sentimento diffuso di sfiducia non sia frutto di una esasperata amplificazione , non sia dovuto più alle nostre polemiche che alla sostanza delle cose . 
Questa situazione , però , non deve indurre ad offrire un colpevole , quale che sia , ad un Paese inquieto ed impaziente . 
Se dobbiamo cogliere l’ opinione pubblica , valutarne gli stimoli ed accentuare la nostra capacità critica , non dobbiamo , però , seguirla passivamente , rinunziando alla nostra funzione di orientamento e di guida . 
Fare giustizia sommaria , condannare solo perché lo si desidera , offrire vittime sacrificali , ebbene , questo non sarebbe un atto di giustizia , ma pura soddisfazione di un’ esigenza politica . 
L’ obbedire alla opportunità , benché la politica sia , in un certo senso , il regno dell’ opportunità , non paga ; 
colpire delle persone , senza che siano date rigorosamente le condizioni che ne giustificano e richiedono la condanna , è un atto di debolezza ed una violazione dei principi . 
Ed i principi sono , nel nostro ordinamento repubblicano , il rispetto della persona e la libertà , se la legge non lo impone , dall’ accusa e dalla pena . 
Ciò vale sia se si tratti di ministri , sia se si tratti di semplici cittadini . 
Sono parimenti inammissibili una condizione di privilegio ed una condizione di pregiudizio , indistintamente , per tutti . 
Trasformare in reati atti di ufficio , finché non ne sia obiettivamente dimostrato il collegamento con un fenomeno di corruzione , è una violazione dei diritti dell’ uomo ed una distorsione dell’ efficace svolgimento dei compiti amministrativi , altrimenti esposti ad essere sempre paralizzati . 
Più che un processo indiziario , questo è un processo fondato sui sospetti e sui pregiudizi . 
Sono in gioco la libertà e , soprattutto , l’ onore delle persone ; 
e questo è un tema al quale il Parlamento è stato sempre estremamente sensibile . 
Perché mai dovrebbe dimenticare , oggi , questa alta ispirazione che gli fa onore ? 
Perché dovrebbe cedere alla passionalità e a non motivati orientamenti dell’ opinione pubblica ? 
Una volta investito del compito di mettere , se ve ne sono le condizioni , in stato di accusa i ministri , esso non potrebbe limitarsi , come vorrebbe l’ onorevole Biasini , a correggere , eventualmente , per un’ eccezionale ragione politica , le risultanze dell’ inquirente ; 
ma deve assumersi tutte le sue responsabilità , ripercorrendo il cammino , riesaminando i fatti , cogliendo i significati , legando le cose che vanno veramente legate e slegando quelle che debbono essere invece slegate , respingendo palesi forzature . 
Ho la più grande considerazione , oltre che della persona , delle meditate opinioni dell’ onorevole Biasini , ma , in coscienza , non mi sento di seguirlo su questo terreno , di accettare questa interpretazione giuridico-costituzionale . 
Noi siamo completamente liberi , pur rendendo il dovuto omaggio ( e vorrei anche ricordare con doveroso apprezzamento , la benemerita Commissione d’ inchiesta amministrativa Papaldo ) alla Commissione inquirente ed al suo scrupoloso ed acuto presidente , i quali meritano tutta la nostra stima . 
Possiamo e dobbiamo vagliare i pro ed i contro che questo tutt’ altro che inutile dibattito ha messo in luce . 
Non è ammissibile che noi ci muoviamo seguendo rigidamente posizioni precostituite , direttive fissate in sede politica , come se fosse questa la sede di una lunga serie di dichiarazioni di voto relative ad una decisione già presa ed immodificabile , malgrado la forza degli argomenti e la illuminazione della ragione . 
Naturalmente , ho sensibilità politica quanta basti per comprendere quanto sia difficile , per taluni di noi , imboccare decisamente questa strada . 
So che occorre molto coraggio e la capacità di affrontare una certa misura di impopolarità , anche se noi pure siamo responsabili per aver lasciato sorgere e montare , per una ragione politica , per una ragione elettorale , per una ragione di opposizione , questa attesa . 
Si è dunque ceduto ad una tentazione dalla quale , è comprensibile , diventa disagevole tornare indietro verso la misura e la ragione . 
Ma questa è l’ esigenza politica del momento . 
Se mai , questa vicenda induce ad un serio riesame del meccanismo di accusa che la stessa Costituzione ci ha indicato e che noi abbiamo completato con leggi e regolamenti successivamente emanati . 
Da tante parti , infatti , sono venute manifestazioni di insoddisfazione , e anche di profonda insoddisfazione , per il modo con cui sono regolate queste cose . 
Ed è emerso un certo orientamento ( sul quale per altro occorre compiere una più approfondita valutazione ) di trasferire cioè una parte almeno di questi scottanti e pesanti doveri ad organi più affini alla funzione del giudicare , nella quale sono presenti un abito mentale di obiettività e la possibilità di un’ opportuna correzione nell’ ambito stesso del sistema , la libertà dal sospetto , che invece , riconosciamolo , colpisce in larga misura noi , qualsiasi cosa noi facciamo . 
Sospetto di indulgenza o sospetto di severità , sospetto di insabbiamento o sospetto di persecuzione , sempre ovviamente indebiti . 
Da questi stati d’ animo collettivi in nessun caso noi risulteremo indenni . 
C’ è il rischio obiettivo di una inammissibile politicizzazione e quello , altrettanto grave , che il nostro comportamento sia considerato inficiato da ragioni di parte , in una qualsiasi direzione . 
Io credo , a titolo ovviamente personale e senza per nulla impegnare il mio partito , che dovremmo muoverci , sia pure con estrema ponderazione , in questa direzione . 
Un mutamento minore , e pur significativo , potrebbe essere – come è stato da qualche parte proposto – affidare l’ istruttoria ad un organo speciale della Corte Costituzionale . 
Ma io andrei più in là , fino a domandarmi se non convenga restituire questo potere speciale che ci è stato dato ( e che crea oltre tutto tante complicazioni per gli eventuali correi non politici ) , all’ organo normale di giurisdizione , ovviamente con il controllo costituito da un’ autorizzazione a procedere seriamente esercitata , e che avrebbe qui piena giustificazione . 
Posso comprendere ancora l’ esigenza di un organo speciale di giurisdizione e di particolari e meditati interventi politici per i casi di tradimento e di attentato alla Costituzione . 
Ma francamente , in una vicenda come questa , che potrebbe definirsi solo squallida , se non vi fosse il drammatico problema di un’ innocenza che rischia di essere contestata , non vedo quale fondamento possa avere un così complicato ed eccezionale meccanismo di accertamento della verità . 
Basterebbe un giudice ordinario , debitamente controllato , nella piena autonomia dell’ esercizio della giurisdizione , da altro giudice competente per fatto e per diritto . 
Dico queste cose , che hanno un significato solo marginale ( ma che avremmo torto a lasciarle cadere , una volta passato questo momento , perché c’ è un rischio di involuzione verso una giustizia politica ) , appunto per rendere evidente la delicatezza della situazione nella quale ci troviamo , mentre dobbiamo rendere giustizia . 
Il che vuol dire anche accusare o non accusare , a seconda della nostra convinzione . 
La rilevata opportunità di una riforma non deve essere , per altro , un alibi per seguire la via più facile , per sfuggire con un atto precipitoso di accusa ad una scelta razionale . 
Si può dire che il dibattito sia stato estremamente duro , ma le forze responsabili non hanno superato certi limiti . 
Mi sia consentito dire , incidentalmente , che , con evidente eccesso , si è prospettato , sotto il profilo della moralità , il caso dell’ Italia quasi fosse unico nel nostro pianeta . 
Ma conserviamo un certo realismo ! 
Non facciamo gli altri , per le nostre polemiche , sempre migliori di noi ! 
È molto brutto che certe cose avvengano . 
Ma , onorevole Felisetti , che cosa si è fatto in America , per colpire certi implacabili corruttori a livello mondiale ? 
Che cosa si è fatto in altri Paesi , dove sono stati concessi per colpe riconosciute generosi perdoni e si è assistito a straordinarie rivincite elettorali ? 
Rendiamo dunque serenamente giustizia , alla luce delle cose provate , e preoccupiamoci anche di quelle che , in questi giorni , abbiamo un po’ dimenticato : 
non facciamo dunque di questo episodio un momento di distrazione in confronto ai grandi problemi di recupero e di normalizzazione , ad un più alto livello , che il Paese oggi si trova ad affrontare . 
Dobbiamo affrontarli tutti noi con una certa misura di armonia , appropriata e graduale , in un contesto di stima , di serietà e di cooperazione . 
Benché io sia convinto che i nostri mali sono inerenti non agli obiettivi , ma ai modi con i quali essi sono stati e sono tuttora perseguiti , modificare i quali , contrastando , secondo necessità , tutte , dico tutte , le forze influenti , è somma responsabilità nostra ; 
dobbiamo riconoscere che oggi il tessuto sociale è largamente lacerato , le istituzioni sono squilibrate , non coordinate e sovente impotenti , la violenza è così paurosamente presente da mettere a repentaglio l’ ordinato svolgimento della vita di relazione . 
Al di là del traguardo di questa tormentata decisione , c’ è dunque la realtà del Paese che esige la nostra coraggiosa iniziativa , ad evitare che siano resi vani gli sforzi coraggiosi di generazioni di democratici per creare un’ Italia libera , moderna e civile . 
Atteggiamenti pregiudiziali , rigide posizioni accusatorie , indisponibilità alla riflessione hanno caratterizzato purtroppo , e duole doverlo riconoscere , questo dibattito . 
Ma le cose sono state dette con qualche riguardo e con riguardo sono state ascoltate . 
Non c’ è stato però riguardo in alcuni interventi , e penso , in particolare , a quelli degli onorevoli Pinto , Corvisieri e della parte radicale . 
Mi sono domandato se ad essi dovesse essere data una risposta . 
Ed ho pensato che una risposta fosse opportuna innanzi tutto per esprimere il più vivo rammarico per il modo grossolano ed irresponsabile con il quale sono state dette intorno al Capo dello Stato cose che offendono la verità prima che la persona alla quale , nel rispetto del Paese , è stata affidata una così alta funzione . 
In questi oratori , poi , il quadro dell’ accusa si è , non occasionalmente , ma intenzionalmente dilatato , fino a toccare , al di là degli uomini , il Partito che ha guidato per trent’ anni l’ Italia ed è ancora oggi , pur negli spostamenti di forza verso sinistra , in una posizione dominante e di alta responsabilità . 
Il suo potere non è espressione di regime ; 
non nasce dalla coercizione , ma dal consenso , dalla profonda consapevolezza , nell’ opinione pubblica , d’ importanti valori e modi di vita da garantire e dell’ inaccettabilità di talune globali proposte alternative . 
Come se la nostra fosse una sfida , come se il nostro consapevole e risoluto atteggiamento fosse un atto di prevaricazione , ci si accusa di fare quadrato intorno all’ onorevole Gui . 
Segno questo , si dice , della nostra arroganza , della nostra incapacità di accettare , comunque , un’ accusa ed una sconfitta : 
una pretesa , cioè , di superiorità e d’ intangibilità . 
In realtà , la radice psicologica e politica della nostra posizione è diversa . 
Non si tratta di pura opportunità ; 
non si tratta di un calcolo , di una chiusura pregiudiziale di fronte alla verità da accertare , una verità purificatrice e quindi consona ad una democrazia che deve avere il coraggio di identificare e correggere ogni deviazione . 
Noi siamo invece di fronte ad una fase della procedura che richiede da noi un sì od un no ad un’ accusa , e non in un momento di passaggio automatico ad un’ altra fase , che noi ovviamente rispetteremmo . 
Dovremmo dire che Gui è colpevole , o almeno che noi non sappiamo come egli sia di fronte ai fatti dei quali oggi discutiamo . 
Ed analogamente dovremmo pensare dell’ onorevole Tanassi . 
Ma a questo riconoscimento , né implicito né esplicito , noi non possiamo giungere per una ragione di coscienza . 
Di coscienza , dico , e non già di utilità , che anzi forse la ragione politica potrebbe suggerirci un atteggiamento dilatorio , anche se sappiamo che l’ ulteriore momento processuale , unico e definitivo , potrebbe riservare , per il modo come esso è strutturato , incomprensioni ed impuntature non minori di quelle ( tutte politiche ) di fronte alle quali sinora ci siamo trovati . 
Anche qualcuno di noi avrà guardato a questa prospettiva liberatoria . 
Ma si è pensato molto . 
Sarebbe stato come offrire , per la nostra utilità di partito , per un alibi di partito , una vittima alla ragione di Stato . 
Pensandoci appunto più a fondo , vi abbiamo rinunciato ed abbiamo fatto , come si dice , quadrato intorno al senatore Gui , perché la nostra convinzione è l’ innocenza , perché vediamo solo sospetti ed artifici rivolti a contestare una vita di mai smentita dignità , una vita dedicata non a giochi di potere , non ad intrighi di partito , ma alla causa della democrazia ed al servizio dello Stato . 
Non sappiamo se questo atteggiamento ci danneggerà . 
Non ce lo domandiamo , perché la ragione per la quale lo assumiamo è troppo grande per essere barattata contro un ammiccamento con un ammiccamento , contro coscienza , all’ opinione pubblica . 
In questa posizione troviamo unita la Democrazia Cristiana ed intendiamo con essa difendere la Democrazia Cristiana nel suo insieme . 
Ci siamo divisi qualche volta , ma su cose minori , su cose opinabili . 
Quando però si è trattato di grandi temi , di grandi scelte , di grandi valori , noi non ci siamo divisi , ma semmai altri si sono divisi , a dimostrazione del fatto che obiettivamente , l’ area della verità era più ampia della nostra personale convinzione . 
Difendiamo dunque uniti la Democrazia Cristiana . 
Non qualsiasi uomo della Democrazia Cristiana e qualsiasi momento della sua esperienza politica . 
Tutt’ altro . 
Sappiamo discernere , fare la nostra critica , abbandonare , se è giusto , posizioni sbagliate . 
Ma questo non è il caso . 
Noi sappiamo che quest’ uomo non merita di essere ulteriormente giudicato e non possiamo indurci a dire cose diverse da quelle che noi pensiamo . 
Non è dunque che non siamo capaci di rivedere le nostre posizioni . 
Non si tratta , onorevole Felisetti , di un primato , quale che sia , della Democrazia Cristiana , il quale è del resto una fredda constatazione dei fatti , fatti importanti anche perché durevoli , il che dimostra che essi hanno non ragioni occasionali , ma radici storiche . 
Sì , teniamo ad un primato che sia anche di giustizia e di moralità nell’ ambito di un sistema libero , nel quale i colpevoli , se siano veramente tali , possono essere esemplarmente puniti . 
Quello che non accettiamo è che la nostra esperienza complessiva sia bollata con un marchio di infamia in questa sorta di cattivo seguito di una campagna elettorale esasperata . 
Intorno al rifiuto dell’ accusa che , in noi , tutti e tutto sia da condannare , noi facciamo quadrato davvero . 
Non so quanti siano a perseguire un tale disegno politico , ma è questa , bisogna dirlo francamente , una prospettiva contraddittoria con una linea di collaborazione democratica . 
A chiunque voglia travolgere globalmente la nostra esperienza ; 
a chiunque voglia fare un processo , morale e politico , da celebrare , come sì è detto cinicamente , nelle piazze , noi rispondiamo con la più ferma reazione e con l’ appello all’ opinione pubblica che non ha riconosciuto in noi una colpa storica e non ha voluto che la nostra forza fosse diminuita . 
Non accettiamo di essere considerati dei corrotti , perché non è vero . 
Anzi , vogliamo ricordare , senza pretesa certo di esclusività , alcune figure moralmente esemplari , molte figure , talune politicamente importanti , altre meno , ma delle quali è dire poco considerarle ineccepibili . 
Vi sono gestioni di governo , nell’ arco di tanti anni , assolutamente corrette ed innumerevoli amministrazioni locali esemplari per il loro rigore ed il loro impegno . 
Abbiamo certo commesso anche degli errori politici , ma le nostre grandi scelte sono state di libertà e di progresso ed hanno avuto un respiro storico , tanto che ad esse deve ricondursi chiunque voglia operare efficacemente nella realtà italiana . 
Certo un’ opera trentennale , per la quale si realizza una grande trasformazione morale , sociale e politica , ha necessariamente delle scorie , determina contraccolpi , genera squilibri che debbono essere risanati , tenendo conto delle ragioni per le quali essi si sono verificati . 
Ecco perché al balzo in avanti innegabile di questi anni segue una crisi che deve essere diagnosticata con rigore e curata con coraggio . 
Ma essa non significa affatto che tutto fosse sbagliato , ma solo che vi sono stati eccessi ed errori , in qualche misura inevitabili , in questo processo storico . 
Esso ha avuto in complesso un’ accentuazione personalistica , ma in un contesto comunitario . 
Forse la sintesi di questi due momenti , sotto l’ urgenza delle cose , può essere stata in qualche caso imperfetta , ma nessuno si illuda di fare a meno di queste due componenti , nessuno pensi di governare l’ Italia senza rispettarle entrambe . 
E , come frutto del nostro , come si dice , regime , c’ è la più alta e la più ampia esperienza di libertà che l’ Italia abbia mai vissuto nella sua storia , una esperienza di libertà capace di comprendere e valorizzare , sempre che non si ricorra alla violenza , qualsiasi fermento critico , qualsiasi vitale ragione di contestazione , i quali possano fare nuova e vera la nostra società . 
Non si dica che queste cose ci sono state strappate . 
Noi le abbiamo rese , con una nostra decisione , possibili ed in certo senso garantite . 
Per tutte queste ragioni , onorevoli colleghi che ci avete preannunciato il processo sulle piazze , vi diciamo che non ci faremo processare . 
Se avete un minimo di saggezza , della quale , talvolta , si sarebbe indotti a dubitare , vi diciamo fermamente di non sottovalutare la grande forza dell’ opinione pubblica che , da più di tre decenni , trova nella Democrazia Cristiana la sua espressione e la sua difesa . 
Credo che essa non intenda rinunciare a questo modo di presenza , così come noi non pensiamo di rinunciare a questa forza , ai diritti che ne conseguono ed ai compiti che ci sono affidati . 
Si tratta di cose estremamente serie , ed è doveroso in questo momento riaffermare le ragioni della libertà e la necessaria integrità del Paese nella sua sostanza sociale e politica . 
Rispettando gli altri , desideriamo essere rispettati a nostra volta , in qualsiasi momento ed in particolare quando esprimiamo un voto di coscienza . 
Chiediamo di essere rispettati non solo per la imponente quantità di consensi che , sostanzialmente inalterata , noi abbiamo alle nostre spalle , ma anche e soprattutto perché , mentre è in atto una corrosione dei valori e delle strutture della società , una corrosione che dovrebbe fare riflettere seriamente quanti vanno al di là dell’ immediato e guardano al domani , noi rappresentiamo non solo dei voti , ma idee , attese , speranze , valori , un patrimonio insieme di innovazioni , di ricchezza umana , di stabilità democratica , del quale il Paese , secondo la nostra profonda convinzione , non potrebbe fare a meno . 
Comunque termini questa vicenda , quale che sia la sorte degli uomini per la quale , pieni di passione e speranza , ci siamo battuti , noi democristiani , fedeli alla tradizione , ma capaci di una nuova creazione , faremo ancora il nostro dovere . 
[ Moro risponde ai suoi critici ] 
Il mio discorso in Parlamento sul caso Lockheed ha ricevuto attenzione da parte degli osservatori politici e soprattutto della stampa e non sono mancati rilievi anche fortemente critici . 
Ai giornalisti in particolare vorrei pacatamente rispondere , da collega a collega , avvalendomi della cortese ospitalità de « Il Giorno » , al quale sono onorato di collaborare . 
Io non intendo naturalmente né annullare né smorzare quello che ho effettivamente detto ; 
ma è doveroso precisare che altre cose , pure attribuitemi , non ho invece né dette , né pensate . 
Vi è chi ha parlato di una mia arroganza nei confronti del Parlamento , di un tentativo di bloccare , impedendo la formulazione dell’ accusa , il corso della giustizia . 
Questi rilievi non hanno il minimo fondamento . 
Non c’ è dubbio che le Camere riunite abbiano , nel nostro ( discutibile ) ordinamento , la funzione autonoma , libera , incondizionata di sottoporre a giudizio gli ex ministri . 
Ciò deve avvenire attraverso un dibattito ed un voto , nel corso dei quali tutte le posizioni « pro » e « contro » possono , anzi debbono , farsi valere . 
Prospettare una specie di automatismo costituzionale , illegittimamente fermato da quella che è solo la difesa dell’ imputato , significa intaccare il meccanismo configurato dal legislatore con il suo minimo di garanzie . 
Alla stregua di questo curioso ragionamento , nessuno potrebbe difendersi in sede istruttoria , senza che gli venga addebitato di deviare in tal modo il procedimento nel suo svolgersi . 
La solennità con la quale questo rilievo è stato formulato ( si tratta del resto di giornalista che parla sempre « ex cathedra » ) può appena nasconderne il significato aberrante e la ( modesta ) vis polemica . 
La critica potrebbe essere avanzata , solo se si affermasse , il che è impossibile , che l’ iniziativa del Parlamento è puramente formale . 
Ovvero se si ammettesse chiaramente che un potere di scelta esiste , ma che , nel caso in discussione , non era opportuno esercitarlo , per dare finalmente all’ opinione pubblica la certezza che colpevoli di alto livello vengono perseguiti . 
Ma allora non si può negare di avere politicizzato il processo , posponendo una ragione di giustizia ad una ragione di opportunità . 
Da un’ altra parte si afferma che la mia difesa non avrebbe obiettivamente giovato all’ onorevole Gui ed anzi , secondo una versione più maliziosa , che neppure fosse rivolta a giovargli , avendo io tratto pretesto dal caso Lockheed per fare un discorso politico generale . 
Che il mio intervento abbia aiutato o meno la persona ingiustamente chiamata in causa , io non sono in grado di dire . 
Quali fossero però la mia intenzione , la mia speranza ed il mio impegno non dovrebbe essere dubbio , solo che si consideri la mia antica amicizia e la mia assoluta certezza dell’ innocenza . 
L’ estrema politicizzazione della vicenda non è stata determinata dal mio discorso , ma era un dato acquisito fin dal primo istante . 
L’ inchiesta è stata adoperata in modo improprio nella campagna elettorale ed è stata portata avanti con tutte le sue ombre , per dimostrare che con il 20 giugno le cose sono cambiate e che si volta pagina nel malgoverno democristiano . 
Gli uomini erano già condannati con un procedimento che mortifica la libertà di coscienza ed esalta purtroppo la logica politica . 
In questa situazione , della quale ero ben consapevole , io mi sono inserito , essendone stato richiesto , con la difesa ad un tempo della innocenza degli uomini e della onorabilità del partito . 
Se avessi voluto parlare con efficacia , ne avrei avuto in altro modo tutta la possibilità . 
Si è detto che il Parlamento ha vinto . 
Certo questo verdetto deve essere rispettato . 
È la decisione che conta , anche se , da una parte o dall’ altra , la si possa nel merito contestare . 
L’ idea che il Parlamento vinca , a seconda che prevalga l’ una o l’ altra tesi , è da respingere , perché lesiva della dignità dell’ alto consesso , il quale decide bene , e quindi vince , tutte le volte che esso esercita , correttamente , il suo potere sovrano . 
Nella valanga di dichiarazioni e commenti , formulati spesso con scarsa obiettività , al discorso sono attribuiti contenuti che non esistono , mentre vengono ignorate cose importanti , come , tra l’ altro , il richiamo pressante , al di là di questa vicenda , ai problemi del Paese che sono gravi e si sono fatti ora anzi più gravi . 
Il che indica una volontà costruttiva , sia pure doverosamente espressa in un quadro di fermezza e di dignità . 
Io non sono uomo da cambiare , quando si tratti di orientamenti meditati e perseguiti con coerenza nel corso di una lunga esperienza politica . 
Ho sempre operato , ed anche in questa circostanza , con piena fiducia nel mio partito , con piena consapevolezza della sua funzione , certo non esclusiva , ma insostituibile e di estrema importanza . 
Ma l’ ho sempre fatto con grande equilibrio . 
Non sono dunque allettato dalle utopie . 
V’ è chi , deformando il mio pensiero , mi attribuisce obiettivi non seri , per potermi presentare come un visionario destinato alla sconfitta . 
Tra le tante parole , che non fanno avanzare di un passo sulla via della soluzione dei drammatici problemi del Paese , io mi sono mosso con il più freddo realismo nella mia azione politica e di governo , che è stata talvolta considerata immobilistica , nella misura nella quale non mi sono abbandonato alla immaginazione . 
È per realismo , oltre che , naturalmente , per rispetto della verità , che io ho distinto coloro che nel dibattito non hanno superato certi limiti da coloro che li hanno sorpassati , coloro che hanno parlato con riguardo da coloro che hanno parlato senza alcun riguardo . 
Ed ho ammonito che chi si proponga di fare , contro la verità , il processo globale alla Democrazia cristiana , chi voglia qualificarla d’ indegnità morale e politica ( e vi sono state voci in proposito ) , si colloca su una linea che preclude la collaborazione democratica . 
È un monito che andava fatto e che può essere ricevuto per quello che esso significa , né più , né meno . 
Ho detto e ripeto che vi sono posizioni differenziate . 
Ma certo sono stati anche notati taluni toni accusatori in sede d’ Inquirente , talune forzature , taluni segni di sufficienza , l’ insistente richiamo , ormai di rito , al cosiddetto malgoverno della Democrazia cristiana . 
Ebbene tutto questo rischia di scivolare verso una insistita e preconcetta valutazione negativa del partito col quale si dice di volere collaborare . 
Il punto che i miei contraddittori discutono è relativo al tipo di Democrazia cristiana che io considero protagonista della vita italiana di oggi . 
In complesso mi si attribuisce almeno il merito di gettar via la maschera e di chiarire per ciò stesso , in senso negativo naturalmente , la situazione politica . 
Per l’ onorevole Cicchitto è stato il mio un modo molto netto per far cadere , presentando una Democrazia cristiana tutta potere e chiusura , la prospettiva del compromesso storico e rivalutare , in un certo senso , quella dell’ alternativa di sinistra . 
In verità il mio partito ha sempre respinto l’ ipotesi del compromesso storico , mentre l’ onorevole Berlinguer ha le sue difficoltà . 
Ma a parte ciò , ancora una volta , questa visione , pur espressa con garbo , è una deformazione della realtà . 
Se si tratta di deviazioni reali e non di contestazioni puntigliose ed interessate , io sono d’ accordo per condannare . 
È impensabile che non vi sia nulla da correggere ed anche con severità . 
Abusi ed eccessi vanno deplorati , va ravvivato il senso dell’ ideale , va valorizzato il dibattito nel partito e tra i partiti . 
Ma non sono d’ accordo se si voglia colpire quel che viene chiamato , sommariamente , il potere , come il corpo nei confronti dell’ anima della Democrazia cristiana . 
Non si può sacrificare , solo perché non piace ad altri o perché essa è naturalmente competitiva , la struttura del partito , quell’ originale contesto economico , sociale e politico , nutrito di stati d’ animo profondi e ricco di una propria cultura , che si esprime nella Democrazia cristiana , ne definisce la fisionomia popolare , concorre con la sua presenza ( e non prepotenza ) a rendere compiuta la sintesi politica del nostro Stato democratico . 
Per altri come per Enzo Forcella , quello che bisogna lasciar giudicare , condannare ed estirpare , è un sistema complessivo di governo , nel quale , di là dall’ onestà e rispettabilità delle persone , si raccoglie tutto il malessere del Paese . 
La stessa presentazione che Forcella ne fa , ed in termini assai comprensivi , sembra ricondursi ad una ragione di opposizione e ad una prospettiva di cambiamento . 
Quando le cose saranno valutate con più accuratezza ed obiettività , si vedrà che molti sono mali di fondo , lentamente e faticosamente curabili , prodotti o non rimossi in forza di responsabilità che sono più vaste di quelle che si riferiscono al partito che ha più a lungo gestito il potere e con maggiore influenza . 
Ma non invoco certo nessuna immunità , anche se respingo le generalizzazioni offensive , se richiamo , com’ è mio dovere , com’ è mia profonda convinzione , il significato complessivo di questa esperienza , collocata nel momento storico nel quale essa si è svolta . 
In modo particolare sono stato accusato di avere evocato il primato della Democrazia cristiana e per giunta come fondamento di un indirizzo politico . 
Che cosa mai c’ è da attendersi , ci si domanda , da questa inopportuna , anacronistica riaffermazione , proprio mentre questo partito è isolato e sconfitto ? 
V’ è intanto chi contesta la genuinità , il valore di questo consenso , quasi che , più che di una adesione , si tratti di una necessità . 
Altro , insomma , è la quantità , altro la qualità . 
Su quest’ ultimo punto vorrei dire che conta la scelta che si fa , il giudizio finale che si dà in una situazione politica e di una situazione politica . 
In un Paese teso ed inquieto come il nostro , dove c’ è sempre sproporzione tra immaginazione e realtà , questa , diciamo così , riserva sul voto , riguarda un po’ tutti i partiti , ma non ha le dimensioni che vengono indicate . 
Si può dire che quel che si accetta preclude quello che decisamente non si vuole . 
È quindi chiaro che l’ elettorato non ha voluto accordare il primato al Partito comunista e che ha visto , pur tra tanti confusi risentimenti e vagheggiamenti , nell’ integrità della forza e del prestigio della Democrazia cristiana la più efficace difesa di intuizioni e di valori che ha considerato ancora una volta irrinunziabili . 
Sarebbe poco saggio non tenerne conto e pensare che questo complesso di aspirazioni , d’ idealità , d’ interessi ragionevoli , di punti di vista , possa essere seccamente ricacciato indietro , mantenendo altrimenti inalterato l’ equilibrio del Paese . 
Sembrano esserne convinti anche i comunisti , i quali non mancano di mortificare ( la quotidiana polemica da partito a partito ) , ma non mancano neppure di domandare . 
E tanto meno questa alternativa può essere sottovalutata , quanto più essa appaia radicata nella struttura popolare ed espressione di una visione propria delle cose e non di un’ effimera strumentalizzazione da parte di chicchessia . 
Ho dunque richiamato il nostro primato , fatto che implica diritti e doveri , per significare queste cose , per concentrare l’ attenzione sulla realtà e per rispondere con fierezza e dignità a coloro che intendevano e intendono contestare radicalmente la Democrazia cristiana . 
E non sono andato al di là del segno . 
Non ho affermato una pretesa di esclusività o anche solo di egemonia . 
Collocandoci sempre su un terreno di pari dignità , anche se la misura del consenso è diversa , noi democratici cristiani siamo stati da sempre per la collaborazione e lo siamo naturalmente ancora . 
Basta solo che non si deformi la nostra fisionomia , che non ci si consideri , a differenza degli altri , portatori d’ interessi parassitari , che si rispettino le nostre idee , che non si menomi il nostro prestigio e non si disconosca la nostra funzione . 
La quale è , lo sappiamo bene , essenziale e commisurata alla nostra posizione di maggior partito italiano . 
Che sia o meno predominante , come si discute , è forse una disputa oziosa . 
Certo non pretendiamo di obbligare altri , non dettiamo le nostre condizioni . 
Ma nessuno può trattarci come fossimo boccheggianti ed elevare , nei nostri confronti , una questione morale . 
Ci muoviamo e ci muoveremo con grande senso di responsabilità , ma con altrettante chiarezza e fermezza . 
In una situazione così intricata e , da ogni punto di vista , così esplosiva , non ci mancherà l’ occasione , ed è nostro dovere al quale siamo estremamente sensibili , di confrontare le nostre posizioni con quelle altrui e anche là dove il confronto è più nuovo , più rischioso e più importante . 
Lo faremo con la consapevolezza dell’ estrema delicatezza del quadro politico , della situazione difficile nella quale il Paese si trova , ma con il vigore che ci deriva dalla nostra capacità rappresentativa , dai nostri impegni , dalla certezza che il nostro contributo alla stabilità ed al progresso del Paese non sta nella rinuncia , ma nell’ assunzione , in una naturale dialettica democratica , delle nostre responsabilità . 
[ Sul prestito del Fondo monetario internazionale ] 
« Abbiamo ascoltato – ha detto Moro prima di lasciare palazzo Chigi – l’ esposizione che ci ha fatto il presidente del consiglio prima e poi il ministro Stammati e il governatore della Banca d’ Italia circa il problema del prestito che il Fondo monetario internazionale dovrebbe accordare all’ Italia . 
Difatti questo è molto importante sia in sé sia come riconoscimento della affidabilità dell’ Italia nell’ economia internazionale . 
Abbiamo naturalmente condiviso gli obiettivi che ci sono stati indicati , che trovano espressione nella progettata lettera di intenti . 
Sono obiettivi proposti dalle cose e che pertanto non possono non essere condivisi . 
Sappiamo che vi è qualche difficoltà nell’ ambito delle forze politiche per quanto riguarda alcuni degli strumenti che sono previsti per il raggiungimento di questi fini . 
Condividendo pienamente gli obiettivi riteniamo che gli strumenti opportuni possono essere trovati nell’ accordo delle forze politiche e naturalmente nel pieno accordo con il Fondo monetario internazionale » . 
« Per quanto attiene agli strumenti bisogna però che tutto sia visto in relazione ad obiettivi necessariamente raggiunti » . 
Obiettivi che sono il prestito del Fondo monetario internazionale , il programma che il governo si impegna ad attuare con la « lettera di intenti » e cioè un programma che mira a portare il tasso d’ inflazione a livelli vicini a quelli degli Stati Uniti e della Germania Federale . 
Moro fa quindi una considerazione , rispondendo ad una domanda di un giornalista se la posizione del governo esca rafforzata da questi incontri . 
Mi pare – afferma – che il consenso che c’ è intorno agli obiettivi che sono stati presentati dal governo sia espressione di considerazione e di consenso . 
Ad una domanda su una eventuale modifica del quadro politico , Moro afferma : 
« Per quanto riguarda noi , non abbiamo parlato di modifica del quadro politico . 
Il segretario del partito , on. Zaccagnini , ha parlato di una convergenza di carattere programmatico ed intorno ad obiettivi comuni » . 
[ Sul processo di integrazione europea ] 
Di quel che è avvenuto nel corso di questi anni si danno giudizi diversi e non sempre , mi pare , equilibrati . 
Credo che per passione , per sincera passione europeistica , si vorrebbe che tutto fosse fatto con rapidità , come è nei nostri voti ; 
si vorrebbe che ogni problema fosse risolto la prima volta che esso è posto sul tappeto , che ogni riunione del Consiglio dei ministri fosse feconda di risultati . 
È , invece , naturale che vi siano dei ritardi e delle remore ; 
soprattutto , non sopravvaluterei alcune piccole soste che lo stesso funzionamento della Comunità rende necessarie . 
Vorrei dare un giudizio equilibrato , essendo stato nel corso di molti anni , come Presidente del Consiglio e come ministro degli Esteri , nel pieno della esperienza comunitaria . 
Sappiamo tutti bene che vi sono altre , molte altre , mete da raggiungere . 
Ma credo che non sarebbe giusto – tenendo conto soprattutto delle difficoltà , delle disparità di vedute , dell’ unanimità da raggiungere – non rilevare i progressi che , qualche volta silenziosamente , sono stati realizzati nel corso di questi anni . 
Parlo di progressi per quanto riguarda l’ integrazione ; 
mi guardo bene dal dire , naturalmente , che abbiamo fatto tutto il cammino che avremmo voluto in tema di integrazione . 
Basti pensare al settore economico e monetario , dove evidentemente ci siamo fermati limitandoci a cooperazioni economiche più ristrette . 
Tuttavia , sia pure con alcuni errori , una politica agricola comune è stata costruita e può e deve essere perfezionata . 
Una politica commerciale è stata stabilita . 
Lo stesso vale per quello che riguarda una politica regionale . 
Ricordo le difficilissime vicende relative a questa presa di possesso , da parte della Comunità , delle aree depresse dell’ Europa . 
So bene che quello che è stato fatto è quantitativamente assai limitato , anche se collegato con quanto si fa in altri settori ( anche quello agricolo ) per quanto riguarda le aree depresse . 
Tuttavia è importante che il principio di una competenza comunitaria sia stato affermato ed è una conquista di questi anni ; 
una conquista da valorizzare tenuto conto delle difficoltà con le quali il principio è stato affermato . 
Siamo andati avanti in molti campi nella collaborazione intergovernativa , che non è un fatto comunitario . 
Ma non è chi non veda come una maggiore intesa , una maggiore cooperazione , un maggiore affiatamento tra i governi sia un contributo fondamentale , in prospettiva , per lo sviluppo di un’ autentica politica comunitaria con quegli obiettivi più ambiziosi dei quali ho parlato . 
E , a proposito della collaborazione intergovernativa , mi sia consentito di ricordare lo sforzo sottile , non vistoso , ma estremamente significativo , per la concertazione della politica estera tra i nove paesi . 
E ora , i fatti istituzionali . 
Naturalmente mi soffermo in questo momento su questo fatto istituzionale fondamentale che è l’ elezione del Parlamento europeo a suffragio universale e diretto . 
Evidentemente ci possono essere molte forme di innovazione istituzionale in senso comunitario . 
Ma perché la nostra opinione pubblica e in genere l’ opinione pubblica europea si sono concentrate , nel corso di questi anni , nella richiesta di eleggere , come fatto istituzionale fondamentale , in modo diretto il Parlamento europeo ? 
È segno che la nostra opinione pubblica e quella europea hanno colto il valore emblematico di questa scelta , cioè di questo dare la parola – come ora potrà avvenire – al popolo europeo : 
il fatto che per la prima volta si possa parlare di un popolo europeo che si esprime , anche se con strumentazioni elettorali diverse , nello stesso tempo per la elezione della stessa sua rappresentanza . 
Io direi che questo è il dato fondamentale : 
il fatto che si sia ad una scelta popolare , che i cittadini europei possano dire la loro parola e possano decidere in ordine alla loro rappresentanza . 
Mi permetto di rilevare che ciò è più importante che non il tema delle competenze del Parlamento eletto . 
Non è più importante dal punto di vista giuridico evidentemente , ma è più importante dal punto di vista morale e politico ; 
c’ è certamente un problema dei poteri dei quali è investito il Parlamento europeo e noi sappiamo tassativamente che per il momento i poteri del Parlamento sono quelli previsti dai trattati , ivi compreso quel trattato correttivo che non da molto abbiamo ratificato anche nel nostro Parlamento . 
Sono competenze relativamente modeste , anche se quelle che attengono al bilancio assumono maggior peso con il sistema di finanziamento della Comunità con risorse proprie . 
Certo , sono progressi modesti , per quanto riguarda le competenze , e questi progressi modesti sono il segno della diversità delle posizioni tra i vari paesi e tra le varie opinioni pubbliche : 
diversità delle quali abbiamo parlato e che del resto abbiamo riscontrato ad ogni passo del lungo cammino della unificazione europea . 
Ma io insisto nel dire che è importante che intanto il Parlamento sia stato eletto , che sia stato riconosciuto ai cittadini europei questo diritto . 
Penso che ciò farà andare avanti il processo unitario perché è un fatto emblematico , oltre che manifestazione di una capacità di crescita interna , che con questa decisione noi inseriamo nel contesto europeo . 
Aldo MORO 
[ All’ assemblea organizzativa della Dc ] 
Cari amici , chiamato ad assumere la presidenza di questa Assemblea organizzativa , desidero rivolgervi un vivo ringraziamento e un cordiale saluto . 
Pesa su di noi in questo momento l’ assenza del Segretario politico on. Zaccagnini , costretto a un periodo di riposo che egli peraltro , con senso di responsabilità , si propone di interrompere , per concludere con un atteso discorso questa nostra assise . 
So di interpretare il sincero sentimento di tutti voi , esprimendogli la nostra affettuosa solidarietà e il nostro fervido augurio . 
Questa costruttiva riunione , della quale il Congresso stesso ha prescritto la convocazione ed indicato i compiti , è stata largamente voluta come naturale conclusione di un periodo di attenta meditazione sulle cose dell’ Italia e del nostro partito , periodo di cui si può collocare l’ inizio nel momento nel quale si andò rivelando , anni fa , un nuovo e , in qualche misura , imprevisto modo di essere della nostra società . 
Un punto culminante fu il referendum contro il divorzio . 
Dopo questa esperienza ebbero luogo le consultazioni elettorali del 15 giugno 1975 e del 20 giugno 1976 , le quali posero in evidenza rilevanti mutamenti sociali e politici . 
In questo quadro sensibilmente cambiato ed in continuo cambiamento , la Democrazia Cristiana si è interrogata circa la sua struttura , i suoi raccordi con la società , gli strumenti più appropriati per conservare e accrescere , in condizioni nuove e difficili , la fiducia che il Paese ci accorda e per assolvere , in armonia con i tempi , i compiti di guida politica che incombono tuttora su di noi . 
Oggi questo sforzo impegnativo , questo scavare in profondità , per anni , su noi , sugli altri , sulle nuove sensibilità , sui problemi emergenti , si concludono con il dialogo serio e serrato al quale stiamo appunto per dare l’ avvio . 
Il trovarci qui insieme è ragione di soddisfazione e di conforto . 
È un momento importante nella vita del partito . 
Non dobbiamo propriamente scegliere una linea né organi di rappresentanza , anche se il nostro incontro non è certo privo di significato politico . 
Il dibattito si può perciò dispiegare ampio e libero . 
Oggetto dell’ esame e del dialogo siamo dunque noi stessi in presenza della società italiana di oggi , la nostra reazione a questi stimoli , la nostra capacità d’ innovazione e di adeguamento , le condizioni da realizzare perché la Democrazia Cristiana resti grande partito in un’ altra epoca della nostra storia . 
A questi interrogativi , talvolta impetuosamente e passionalmente proposti , si deve dare ora una risposta meditata ed organica . 
Da qui al Consiglio nazionale , che porrà , nell’ esercizio dei suoi poteri , il suggello costituzionale alla nuova Democrazia Cristiana , si deve mettere ordine nel grande materiale accumulato nel corso di una esperienza vivace e creativa e trarre da quello che abbiamo sentito e vissuto un nuovo modo di essere presenti nella realtà italiana e nel contesto della vita democratica . 
È vero , come abbiamo detto , che non cerchiamo qui ed ora una linea politica che c’ è già e rientra comunque nelle competenze degli organi statutari . 
Ma non è chi non veda che un partito nuovo si costruisce in confronto con la realtà , la quale è diversa , per molteplici ragioni ed anche perché vi sono diverse condizioni politiche , mentre essa , diversa com’ è , pone a sua volta esigenze politiche certamente peculiari . 
Ed è parimenti vero che un partito nuovo si costruisce in confronto con le altre forze , dalle quali vengono sollecitazioni efficaci e sulle quali si esercita , ritrovandosi e rinnovandosi , una influenza significativa . 
Incontrandosi con nuovi dati umani , sociali e politici ed allargando il dialogo democratico , si chiarisce , approfondisce e rafforza la linea , che ci è propria , di libertà , pluralismo e solidarietà , rispetto dei valori . 
Ho appena dunque bisogno di dirvi che la nostra ricerca ha da essere , non già frivola ed imitativa , ma caratterizzata invece da serietà , originalità ed autentica capacità di invenzione nello spirito di una tradizione ridotta al suo nucleo essenziale di verità , e come tale , non rinunciabile . 
Infatti molte cose possono essere scelte con libera determinazione , se esse comunque comportano una ferma tenuta di difesa di valori ed intuizioni essenziali nella società italiana , di oggi come di ieri . 
Su questa base , e lo sguardo può essere così rivolto al futuro senza preoccupazione , saranno studiati i temi della cittadinanza nel partito , della capacità di aderire , interpretandola politicamente , della organizzazione in confronto al movimento di opinione , all’ intera realtà sociale , del decentramento , della moralità . 
Ma non vi sfuggirà certamente in pari tempo la necessità di fare di un grande partito nazionale il correttivo delle lacerazioni del tessuto sociale e politico del Paese e la forza di sintesi che contrasti i rischi latenti in un grande sistema di autonomia e di libertà . 
Vogliamo avere strumenti adatti per i tempi nuovi che si annunciano e sono , anzi , in tanta parte , cominciati . 
Vogliamo , rinnovandoci largamente , diventando più sensibili agli altri , ma anche irrigidendo la difesa della nostra dignità ed originalità , vogliamo , dicevo , affrontare con fermezza e fiducia le prove alle quali siamo chiamati , muoverci nella situazione nella quale siamo posti , dando vita ad una esperienza , nel segno della iniziativa e della libertà , la quale concorra a far uscire il Paese dalla crisi sociale e politica , salvaguardando la nostra intangibile vocazione ad una libera democrazia , saldamente ancorata ai valori umani . 
[ Discorso a Firenze contro la violenza ] 
Cari amici , vi ringrazio molto della vostra calorosa accoglienza , che non mi è nuova , perché già tante volte ho avuto occasione di apprezzare il calore del vostro invito e il fervore della vostra accoglienza . 
Credo che non vi sia stata alcuna importante scadenza politica nel corso di questi anni che non mi abbia visto , sollecitato dalla vostra cortesia e incoraggiato dalla vostra amicizia , presente qui per riflettere con voi , sovente , in questa stessa sala , sulla situazione del Paese e sui compiti sempre così importanti della Democrazia Cristiana . 
E voglio ricordare in modo particolare l’ ultimo , esaltante incontro in Piazza della Signoria , in occasione delle elezioni politiche , che fu un incontro con il popolo fiorentino , con la Democrazia Cristiana fiorentina e poi , in modo particolare , con i giovani convenuti a Firenze – e non senza ragione , da tutta Italia – per dimostrare , come hanno dimostrato , la perenne vitalità , l’ autentica giovinezza di questo Partito che non si è logorato malgrado le tante prove di trent’ anni di storia , ma continua ad affrontare con freschezza , con modernità , con vigore , con perenne spirito di novità i compiti che ad esso continuano ad essere affidati . 
Ringrazio il vice segretario provinciale delle gentili parole di ricordo e di saluto e lo ringrazio per l’ appassionata , calda valutazione degli eventi che ci hanno riunito oggi qui . 
Egli ha detto cose così appropriate , e le ha dette con tale equilibrio , con tale sensibilità politica , con tale fermezza che in verità io avrei ben poco da dire in aggiunta a quello che egli ha esposto . 
Ma io ritengo di essere presente qui , più che per le cose che posso dire , per una ragione simbolica : 
siamo qui , amabilmente , circondati dai colleghi parlamentari e di governo , dagli esponenti della Democrazia Cristiana , dai vecchi militanti fino ai giovani che abbiamo accolto con gioia nel Partito ; 
siamo qui con l’ amico Galloni , vice segretario della Democrazia Cristiana , e con l’ amico Bartolomei a portarvi tutti insieme l’ espressione di calorosa solidarietà della Direzione centrale ; 
quel sentimento di profonda partecipazione che , in modo forse ancora più vigoroso , fu manifestato nell’ Assemblea organizzativa , quando ci giunse la triste notizia della devastazione delle sedi vostre . 
Fu tutta pronta , l’ Assemblea , a scattare nella sua espressione di sdegno . 
E nel manifestare la sua solidarietà era l’ intera Democrazia Cristiana nazionale che vi diceva la sua presenza accanto a voi , la sua partecipazione ai vostri sentimenti . 
Ed io , con gli amici Galloni e Bartolomei , sono venuto a ripetere oggi questa solidarietà , questa presenza della Democrazia Cristiana . 
Io mi sento , ve lo assicuro , del tutto inadeguato ad esprimere queste cose e avrei voluto , come voi certo avreste voluto – come ha detto il vice segretario – che oggi fosse presente qui a dire i sentimenti del Partito , a delineare i compiti del Partito in quest’ ora difficile della nostra storia , lo stesso Segretario Politico . 
Noi sappiamo che egli non è , in questo momento , in condizioni di essere qui ; 
sappiamo che fra non molto egli sarà ancora tra noi ; 
e allora consentitemi di dirgli in questo momento , quasi in ricambio del sentimento affettuoso che egli mi ha incaricato di portarvi , il vostro cordiale e fraterno sentimento nei suoi confronti ed il fervido augurio che egli riprenda presto il suo posto alla guida della Democrazia Cristiana . 
Consentitemi , per completezza e per doveroso riguardo , di dirvi di due lettere che mi sono pervenute : 
l’ una è di una autorità rappresentativa – il sindaco della vostra città – il quale ha avuto la cortesia di scrivermi per giustificare , a causa della sua presenza a Roma , la sua impossibilità nella quale si è trovato di essere qui in occasione della manifestazione indetta dalla Democrazia Cristiana . 
Ed egli dice di affidare a queste righe il compito di esprimere al Partito la rinnovata solidarietà personale e del Consiglio Comunale per le azioni criminose di cui sono state oggetto numerose sedi democratiche cristiane della Provincia ; 
e mi invia copia del voto espresso dal Consiglio Comunale . 
Credo che dobbiamo esprimere gratitudine per questa manifestazione di solidarietà . 
Poi ho qui una lettera dell’ amico carissimo Giorgio La Pira . 
Ve la leggo tutta , perché La Pira avrebbe dovuto essere qui , per il nostro sentimento , come è stato sempre presente in ogni momento della vita del Partito , e credo che ci sarebbe mancata qualche cosa se – essendo egli forzatamente assente – non avessimo potuto leggere le sue parole , così come le abbiamo ascoltate e così come io le ho ascoltate da ultimo in Piazza della Signoria in occasione di quel comizio , quando egli ha parlato con estremo vigore nella sua antica fedeltà alla Democrazia Cristiana . 
Dice l’ on. La Pira : 
« Avrei voluto essere con te e con gli amici fiorentini in questo particolare difficile momento , per testimoniare ancora una volta , come già facemmo insieme , in altri tristi periodi , il nostro fermo dissenso da ogni forma di violenza negatrice di quei valori cristiani e umani , di libertà e di giustizia , che hanno sempre ispirato e sempre devono ispirare la nostra azione politica . 
La negazione e il rovesciamento di questi valori religiosi , spirituali , morali , culturali , civili e politici , germogliati nel corso dei millenni e riconquistati dopo il lungo inverno storico attraverso la Resistenza , portano inevitabilmente all’ ingiustizia , alla persecuzione , all’ oppressione . 
« Come fare allora , come uomini e come cristiani ? 
Resistere ulteriormente , vincere questi resti di inverno che si attardano quasi abbarbicati nella nuova stagione storica . 
Liberare a poco a poco , saggiamente ma decisamente , queste residue zone di inverno che ancora esistono nel nuovo spazio storico di primavera . 
« Dobbiamo in ogni modo garantire , ai giovani in particolare , condizioni di piena giustizia , di lavoro sicuro e di fratellanza , nella salvaguardia puntuale di ogni espressione piena di pluralismo politico , culturale e civile » . 
Noi siamo dunque estremamente grati all’ amico La Pira che ha voluto farci giungere ancora una volta tutta la sua parola incisiva , la sua ferma condanna della ingiustizia , il suo ripudio di una stagione invernale contro la quale egli ha combattuto con assoluta fermezza per tanti anni , e la sua aspettativa di una primavera che si è annunciata e che deve compiersi . 
Una primavera nella quale , di quando in quando – ed in questo momento in particolare – si addensano delle nubi che non possono non preoccupare profondamente tutti i democratici , tutti coloro che hanno sperato che dalla drammatica esperienza della dittatura , della guerra , della guerra civile nascesse un’ epoca nuova , tutta intera caratterizzata da una libertà non insidiata da nessuno . 
E invece noi vediamo il difficile travaglio di questi anni , lo sforzo di conquista di una convivenza civile libera e piena di fiducia ; 
vediamo quello che si oppone ancora alla instaurazione di una piena , sicura democrazia nel nostro Paese . 
E sentiamo che , malgrado il nostro sforzo , malgrado lo sforzo di tanti , il lavoro che prepara una era nuova non è ancora interamente compiuto . 
Ci sono , quindi , nuovi compiti che ricadono su di noi , nuove esigenze che si prospettano e alle quali la Democrazia Cristiana , con la prontezza di sempre , deve essere estremamente sensibile . 
Cari amici , sono state per voi e per noi giornate amare quelle nelle quali abbiamo visto ( io ho qui la documentazione che mi è stata fornita ) devastate le vostre sedi , i luoghi di incontro nei quali ci si conosce , ci si associa , ci si appresta a combattere le grandi battaglie per il bene del Paese . 
Sono state giornate amare quelle che hanno visto manifestarsi questa cieca ed irrazionale violenza sulle cose , ma certamente non soltanto sulle cose , e – quello che è più grave – sul significato profondo , umano e politico , che queste cose hanno . 
Ma lasciatemi dire che , imprevedutamente , questa di oggi è una giornata doppiamente amara ; 
e alla tristezza , al senso di sconforto per il danno che ci è stato arrecato , per l’ offesa fatta alla Democrazia Cristiana ed alla democrazia , si aggiunge oggi l’ amarezza per un fatto nuovo e grave che si è verificato nel nostro Paese , realizzando tristemente qualche cosa di nuovo nella scalata della squallida violenza che va turbando da alcuni anni , in forme diverse e misteriose , il nostro Paese . 
Mentre noi siamo naturalmente grati ai partiti che hanno voluto esprimere a noi democratici cristiani così duramente colpiti la loro solidarietà , è naturalmente doveroso che noi esprimiamo in questo momento la nostra affettuosa solidarietà all’ on. De Martino e diciamo anche al Partito Socialista , di cui la persona colpita è qualificato dirigente , la nostra solidarietà e il nostro auspicio che questa dura vicenda si concluda in modo che non sia ulteriormente turbato il nostro Paese , che già tante prove ha affrontato e deve affrontare . 
L’ intolleranza e la violenza , amici democratici cristiani , noi l’ abbiamo condannata sempre : 
è stata una caratteristica costante della nostra presenza nella vita politica nazionale . 
Noi abbiamo da sempre identificato in quella libertà che è il nostro motto , la non necessità e la non ammissibilità della violenza . 
In tutti questi anni siamo stati garanti della libertà e siamo stati gli oppositori della violenza ; 
abbiamo sostenuto sempre l’ azione dello Stato a difesa della libertà . 
La violenza non è ammissibile , perché essa non è necessaria , non ha alcuna giustificazione come potrebbe avere , in qualche modo , una sua spiegazione in un regime di oppressione e di intolleranza . 
Ma nel nostro regime , dove vi è libertà , dove è stata realizzata – come ho avuto occasione di dire – la più alta e la più profonda esperienza di libertà che la storia italiana conosca , la violenza è un assurdo . 
La violenza è inconcepibile e inammissibile , quale che sia l’ ideale che si professi , quale che sia la causa che si intenda servire . 
Vi è un ambiente preparato , aperto , disponibile per l’ affermazione di tutti gli ideali , per la difesa di tutte le cause : 
è il terreno della legalità , e della libertà e su questo terreno ci si può muovere con estrema efficacia . 
La via della libertà , la via delle realizzazioni nella libertà , la via delle conquiste nella libertà di obiettivi sacrosanti di progresso e di giustizia , è una via forse qualche volta difficile , qualche volta ( e non a caso , ma per ragioni obiettive ) un po’ più lunga : 
ma è una via che si può percorrere fino in fondo . 
Al termine di questa esperienza di libertà vi è una conquista veramente umana , la grande conquista della giustizia non disgiunta dalla libertà ; 
la conquista di mete umane che sono belle perché sono belle ; 
che sono belle perché sono state conquistate attraverso la più alta espressione dello spirito umano . 
Le libertà le abbiamo create noi con il consenso : 
questa è la via che bisogna seguire , questa è la via che abbiamo indicato e percorso durante questi anni . 
Ecco : 
in questo contesto , in questa realtà di una esperienza creatrice qual è stata la nostra di democratici , un’ esperienza che ha fatto un’ Italia nuova e più giusta , che senso può avere questa estrema , inammissibile offesa arrecata con la violenza al tessuto di libertà , di solidarietà e di consenso che abbiamo costruito nel corso di questi anni ? 
Allora noi ripetiamo in questo momento quello che abbiamo sempre detto di fronte alla violenza : 
la nostra condanna di democratici sinceri è fermissima e durissima . 
Noi non accettiamo la violenza , vogliamo liberare il nostro Paese da questa drammatica forza di disturbo che , per giunta , operando in un momento estremamente difficile della vita nazionale , ha l’ effetto di aggravare sensibilmente la situazione e di oscurare veramente il nostro orizzonte . 
Come ha detto il vice segretario , noi non pensiamo che ci si debba fare giustizia da sé . 
Non conosciamo gli accertamenti che vengono compiuti , certamente con grande impegno ; 
non ci sostituiamo agli inquirenti ; 
noi abbiamo fiducia nello Stato , perché uno Stato nel quale non si riuscisse a difendere la libertà di tutti con le armi della legge , con le armi dello Stato , sarebbe quello uno Stato condannato alla guerra civile , allo scatenamento delle violenze private : 
e noi questo non lo vogliamo . 
Noi vogliamo che la battaglia contro la violenza , contro ogni forma di violenza , sia combattuta dallo Stato ; 
e non abbiamo dubbio che questi siano i propositi e gli impegni del Governo , pur in presenza di una situazione di fatto estremamente difficile . 
Noi chiediamo , e noi siamo sicuri di ottenere che si muovano , che agiscano , i meccanismi propri dell’ azione dello Stato : 
quei meccanismi che , ricordiamolo , uno Stato democratico deve avere pienamente efficienti , perché non è da identificare con lo Stato democratico l’ idea della debolezza . 
Lo Stato democratico deve essere non autoritario ma forte e serio , cioè deve essere capace di far muovere meccanismi efficaci per la lotta contro ogni delinquenza ed ogni violenza . 
Ci auguriamo che possano muoversi anche alcuni meccanismi che si sono affievoliti e che , forse con una visione non esatta delle cose , un complesso di circostanze ha lasciato affievolire , mentre si tratta di strumenti essenziali nella difesa dello Stato , nella difesa della libertà , nella difesa dei diritti sacrosanti dei cittadini . 
Noi abbiamo fiducia che il Governo possa adeguare la sua azione alla crescente pericolosità della situazione . 
Ma io credo che non dobbiamo lasciare solo il Governo in questa azione , per quanto essa sia ovviamente essenziale . 
Noi crediamo che questa battaglia per la libertà , per la integrità contro l’ abuso , contro la violenza , debba essere combattuta dall’ opinione pubblica democratica del Paese , che esiste ed è forte . 
E non è senza motivo che siamo qui riuniti , cari amici : 
non è soltanto per riscontrare quali sono le nostre piaghe e in qualche modo curarle nella nostra fraternità , ma siamo qui uniti come espressione viva di un grande Partito che fa opinione pubblica e che condanna fermamente la violenza , la condanna in tutte le sue forme . 
Ma lasciatemi dire , in questo momento , che la condanna in modo particolare – non facendo naturalmente delle gradazioni , ma è giusto che noi pensiamo a queste cose – , la condanna in modo particolare quando essa si esercita , come è avvenuto a Firenze , nei confronti di sedi politiche e sindacali : 
perché qui la devastazione è stata apportata nelle nostre case , le case del Partito ; 
ma è stato offeso il nostro Partito , e in ciò è stato offeso tutto intero il sistema democratico del nostro Paese . 
Perché i partiti sono qualche cosa che unifica ; 
cioè , c’ è un valore simbolico in questo dato della violenza che si esercita in una sede di partito e quindi contro un partito . 
Perché partiti e sindacati sono , nel nostro libero ordinamento , gli organi della vita democratica . 
È nei partiti che si incanalano , che si ordinano , che si esprimono le correnti di opinione che devono poi sintetizzarsi democraticamente nello Stato . 
La libertà è incorporata in certo senso nella vita dei partiti ; 
è nelle sedi sindacali che si immettono grandi forze sociali , che da un loro punto di vista , particolare ma estremamente importante , concorrono a costituire lo Stato democratico nella sua necessaria sostanza sociale . 
Ecco perché cogliamo in questi fatti qualche cosa che va addirittura al di là del nostro stesso Partito : 
oggi è colpita la Democrazia Cristiana , è coinvolta la Democrazia Cristiana ma in un certo senso sono toccati , sono coinvolti anche gli altri partiti : 
perché toccare un partito , toccare il nostro partito è toccare l’ intero sistema democratico del nostro Paese . 
Noi vogliamo ricordare in questo momento , civilmente , questa realtà pluralistica che è tipica della concezione della Democrazia Cristiana , ovviamente non esclusiva : 
partiti , cioè , che contano nella vita nazionale , partiti che sono nel giuoco democratico ; 
non dimentichiamolo , sono , con le loro diversità , con le loro sacrosante diversità ( guai ad immaginare di sopprimere , attenuare , amalgamare troppo ; 
no , bisogna che le diversità siano ben chiare ! 
Vi sono delle diversità , ma vi è una eguale funzione , una eguale importanza , un eguale compito , un eguale valore in linea di principio dei partiti . 
Noi abbiamo vissuto nel corso di questi anni , e viviamo , questo interessante , vivo , molteplice gioco dei rapporti tra le forze politiche e sappiamo che esse hanno tutte diritto di assolvere il loro compito , manifestare le loro idee , indicare i loro obiettivi nella vita democratica , la quale è cosa importante per questa ricchezza che la caratterizza ) ; 
e quindi i partiti sono tutti nella vita democratica , operano nella vita democratica , assolvono un compito fondamentale che è diverso dal ruolo che poi i vari partiti , nel gioco degli incontri e delle divergenze politiche , sono chiamati ad assolvere nella vita nazionale . 
È estremamente importante fissare il principio che ogni partito esercita il suo ruolo primordiale nella vita democratica del Paese con piena dignità . 
Da questo non deriva che il ruolo dei partiti sia poi in ogni modo eguale . 
Vi sono delle diversità , vi sono delle ragioni di incontro , vi sono delle ragioni di divergenza e quindi , nella presenza eguale , libera , dignitosa di tutti i partiti , vi sono poi aggregazioni particolari in rapporto allo svolgimento di ruoli che non sono inventati dall’ arbitrio di qualcuno , ma scaturiscono dalla vita democratica , sono indicati dalla situazione storica del Paese , senza che da questo derivi alcun pregiudizio ; 
senza che il valore , la dignità dei partiti che non sono chiamati ad un certo ruolo in una situazione storica , sia in qualche modo menomata . 
Quindi tutti presenti , ma con delle diversità di compiti e delle diversità di ruoli . 
Vi sono dei momenti , cari amici , nei quali le situazioni storiche si presentano con caratteristiche particolari . 
Vi sono dei momenti nei quali urgono dei problemi preliminari ed essenziali , in quanto sono dei momenti storici , dei momenti di svolta , dei momenti di difficoltà nei quali sono messe in discussione alcune cose essenziali . 
Questo può sollecitare un certo grado di unità tra i partiti , talune intese , talune convergenze che sono richieste dalla situazione , talune assunzioni di responsabilità , le quali peraltro – l’ abbiamo detto ripetutamente – non debbono toccare il quadro politico del Paese . 
Quindi queste esperienze , cari amici , vanno vissute con alto senso di responsabilità , con grande senso di misura , con grande senso di rispetto , ovviamente per gli altri , ma soprattutto di rispetto per noi , per la nostra storia , per la nostra tradizione , per la nostra funzione . 
Riflettiamo serenamente e severamente , cari amici , su queste cose , e pensiamo ai compiti di grande responsabilità che spettano alla Democrazia Cristiana in una situazione difficile come questa . 
Quello che è certo , è che la Democrazia Cristiana né ha tradito né tradirà i propri impegni con il suo elettorato . 
Quindi quei contatti che la situazione richiede sono tenuti e saranno tenuti nella piena consapevolezza del ruolo particolare e impegnativo della Democrazia Cristiana . 
Domandiamoci , cari amici , in questo momento , perché si colpiscono i partiti ; 
e vediamo che in qualche modo nessun partito è esente da una qualche forma di contestazione , più o meno misteriosa , in questo groviglio che attende di essere dipanato anche dalla nostra serenità e fermezza politica . 
Ma domandiamoci perché è particolarmente colpita la Democrazia Cristiana , perché è particolarmente contestata la Democrazia Cristiana , perché è accaduto – soprattutto negli ultimi tempi – che di preferenza si colpissero ambienti propri del mondo cattolico , là dove sono elaborate idee alle quali noi siamo molto sensibili e le sedi del Partito della Democrazia Cristiana ; 
le vostre sette sedi , amici fiorentini , e le sedi di Grosseto e le due sedi di Roma ed altre ancora che sono state colpite . 
Perché si contesta la Democrazia Cristiana ? 
Cari amici , si contesta la Democrazia Cristiana , in apparenza perché la si identifica come una forza di destra , si finge di crederla una forza di destra , mentre essa è una forza popolare e di libertà . 
Si contesta , cari amici , la Democrazia Cristiana perché essa è oggi come era ieri , un grande ostacolo per coloro che volessero realizzare taluni obiettivi che noi riteniamo non utili al Paese . 
Perché la Democrazia Cristiana è la difesa non di interessi particolari , ma di intuizioni , di ideali , di valori che sono presenti nella società italiana : 
valori , ideali , intuizioni che il corpo elettorale ha dimostrato di non volere vedere trascurati . 
Da qui cari amici , il grande , insperato successo nelle elezioni del 20 giugno . 
Dai nostri avversari mai si sarebbe immaginata una così forte tenuta della Democrazia Cristiana ; 
e forse anche noi , dinanzi ai colpi inferti da troppa stampa radicale e così facilmente e irresponsabilmente riecheggiati da una stampa straniera – che veniva poi riportata in Italia come strumento di lotta alla Democrazia Cristiana – noi stessi , cari amici , credo che non avremmo potuto immaginare una tenuta così rilevante della Democrazia Cristiana . 
Eppure questa c’ è stata , e dal profondo della coscienza civile del Paese , in forza di una mobilitazione che è stata anche di organizzazione , ma è stata pure di opinione , è emersa questa volontà di fare ancora della Democrazia Cristiana uno strumento autorevole ed efficace di difesa di grandi valori umani e politici . 
Il popolo italiano non si è arreso . 
Certo , noi sappiamo che questa battaglia non è stata completamente vinta , perché accanto al nostro inatteso successo vi è stato un successo di altre forze , con alcuni rischi di parziali paralisi della vita dello Stato . 
Ma non possiamo certo sottovalutare quello che abbiamo ottenuto , quello che ciò ha significato : 
questa lezione data ai troppi detrattori della Democrazia Cristiana che già ci descrivevano come boccheggianti e sul punto di cedere ad una alternativa radicale . 
Una risposta importante e significativa ; 
ma allora non è misterioso , cari amici , perché – dove non è riuscita l’ arma della persuasione e , diciamolo pure , della detrazione e qualche volta della falsificazione , ma nel libero gioco della formazione delle opinioni – si tenti di raggiungere altrimenti l’ obiettivo di deprimere la Democrazia Cristiana , che è invece qui ferma e unita a rispondere ancora una volta di fronte al Paese , che si attende qualche cosa da noi . 
Quindi la ragione di questa violenza , che si concentra in questo momento su di noi , che coinvolge quel mondo di cultura e di sentimenti che costituisce la fonte della nostra ispirazione , questo duro attacco a noi , cari amici , è un attacco alla diversità , alla originalità , alle caratteristiche proprie , alla funzione autonoma e importante della Democrazia Cristiana . 
E quindi sappiate che questa battaglia scatenata contro di noi è , in fondo , il segno di una nostra presenza efficace nella vita nazionale , che si cerca di scardinare in qualsiasi modo . 
Ebbene noi , nel pieno rispetto della vita democratica , dell’ eguale valore , della piena partecipazione di tutti i partiti alla dialettica democratica , vogliamo ricordare in questo momento importante , preoccupante della vita nazionale , ricordare quello che siamo , le nostre diversità che hanno avuto una funzione equilibrante e garante nel corso dei decenni nella vita democratica del nostro Paese . 
Vogliamo ricordare in questo momento che noi siamo una forza popolare , con profonde radici popolari . 
Vogliamo ricordare che noi siamo una forza aggregante , una forza capace di saldare con equità , con senso di giustizia , forze sociali diverse . 
Vogliamo ricordare che noi siamo per eccellenza una forza capace di operare una sintesi politica tra vaste masse del Paese ; 
e cominciamo ad aggregarle , a coagularle nel nostro vasto elettorato , per compiere un primo passo verso una composizione democratica , un’ armonia politica di cui sia promotrice la Democrazia Cristiana . 
Ricordiamo di essere una forza di alta ispirazione ideale , con grandi valori religiosi , umani e civili . 
Ricordiamo di essere stati in modo eminente , e di dovere e potere essere ancora una forza equilibratrice e garante nella vita politica italiana , non una forza di sopraffazione ; 
non è per questo che serve il nostro primato , quel primato che ancora il 20 giugno ci è stato confermato ; 
ma non è il primato della prepotenza né del disprezzo , come che sia , per gli altri ; 
è il primato della più vasta aggregazione popolare che si verifichi nel nostro Paese e che ci permette di rendere equilibrata e sicura la vita politica italiana . 
Abbiamo conosciuto , cari amici , momenti migliori di questo e sappiamo che con le cose che cambiano qualche volta troppo in fretta , qualche volta non abbastanza in fretta , alcuni squilibri si determinano e spiegano alcuni momenti di difficoltà nella vita italiana . 
Sappiamo che questo accade in questo momento , ma qui ci siamo ancora noi , pur consapevoli della difficoltà che questa situazione determina . 
Qui ci siamo ancora noi , cari amici , con la nostra capacità di creazione – perché noi sappiamo andare avanti , come è necessario – ma anche con la nostra capacità di rispettare e far valere una tradizione viva del nostro Paese ed equilibrare e garantire la vita politica italiana . 
Forse siamo ancora e saremo ancora dinanzi a momenti difficili , a scelte difficili , ancora una volta a grandi imprese alle quali è chiamata la Democrazia Cristiana . 
Ma ci sia di conforto e di incoraggiamento in questo momento il ricordare grandi scelte che abbiamo compiuto , grandi prove che abbiamo superato . 
Ci ritroviamo intatti con la nostra carica ideale , con la nostra unità , con la nostra compattezza , pronti a rendere ancora un servizio al nostro Paese . 
Agire uniti nella diversità 
Le feste cristiane conservano , anche in una società largamente laica , il potere di commuovere gli animi e predisporre ad una nuova considerazione più attenta delle cose . 
La Pasqua evoca la redenzione dell’ uomo , che è in fondo la meta di ogni sforzo morale e di ogni impegno politico . 
Se la redenzione è l’ affermazione di un valore fuori discussione e perciò , in sé , perfetta e compiuta , molti disegni di vita individuale e sociale sono invece in via di faticosa attuazione ed incontrano difficoltà gravi e talvolta insuperabili . 
Ma il principio resta , illuminante e stimolante . 
Il significato di questa giornata è nel riscontrare che , in modo mirabile e misterioso , vi sono oggi , vi sono ora tutte le condizioni , perché l’ uomo sia salvo , salvo per tutta intera l’ estensione dell’ esperienza umana . 
È un giorno di gioia , perché la salvezza è alla nostra portata . 
Ma è anche un giorno di preoccupazione , di critica e di ripensamento nel raffronto tra l’ enorme possibilità offerta ed il ritardo , la limitatezza , la precarietà di ogni conquista umana ; 
tra il bene dell’ armonia e della pace , il quale contrassegna la pienezza della vita , e la realtà delle divisioni che separano l’ uomo dall’ uomo e lacerano il mondo . 
La storia sarebbe estremamente deludente e scoraggiante , se non fosse riscattata dall’ annuncio , sempre presente , della salvezza e della speranza . 
E non parlo naturalmente solo di salvezza e di speranza religiose . 
Parlo , più in generale , di salvezza e di speranza umane che si dischiudono a tutti coloro che hanno buona volontà . 
La gioia pasquale , della redenzione dell’ uomo , della pienezza dell’ uomo , della comune dignità e concordia degli uomini che sono chiamati a vivere insieme , non lascia nessuno indifferente , proprio perché essa corrisponde ad una esperienza più larga e costituisce il simbolo altamente emotivo della generale vocazione ad andare al di là comunque di se stessi e a dare senso più pieno ed autentica dignità alla vita . 
L’ esperienza politica , come esigenza di realizzare la giustizia nell’ ordine sociale , di superare la tentazione del particolare , per attingere valori universali , è coinvolta dunque nello sforzo di fare , mediante il consenso e la legge , l’ uomo più uomo e la società più giusta . 
Il che vuol dire perseguire , con gradualità e limiti certo inevitabili , la salvezza annunciata , ad un tempo luminosamente certa e paurosamente lontana . 
Questo può essere forse un rasserenante richiamo in una giornata come questa . 
Tutto quello che si muove nel mondo , sia nel chiuso insondabile delle coscienze sia nella grande arena del collettivo e dell’ esterno , ha la stessa molla che lo muove , la stessa difficoltà che lo mette alla prova , lo stesso sforzo e sacrificio che lo contrassegna , la stessa nobiltà di un traguardo esaltante . 
Possiamo tutti insieme , dobbiamo tutti insieme sperare , provare , soffrire , creare , per rendere reale , al limite delle possibilità , sul piano personale come su quello sociale , due piani appunto che si collegano e s’ influenzano profondamente , un destino irrinunciabile che segna il riscatto dalla meschinità e dall’ egoismo . 
In questo muovere tutti verso una vita più alta , c’ è naturalmente spazio per la diversità , il contrasto , perfino la tensione . 
Eppure , anche se talvolta profondamente divisi , anche ponendoci , se necessario , come avversari , sappiamo di avere in comune , ciascuno per la propria strada , la possibilità e il dovere di andare più lontano e più in alto . 
La diversità che c’ è tra noi non c’ impedisce di sentirci partecipi di una grande conquista umana . 
Non è importante che pensiamo le stesse cose , che immaginiamo e speriamo lo stesso identico destino ; 
ma è invece straordinariamente importante che , ferma la fede di ciascuno nel proprio originale contributo per la salvezza dell’ uomo e del mondo , tutti abbiano il proprio libero respiro , tutti il proprio spazio intangibile nel quale vivere la propria esperienza di rinnovamento e di verità , tutti collegati l’ uno all’ altro nella comune accettazione di essenziali ragioni di libertà , di rispetto e di dialogo . 
La pace civile corrisponde puntualmente a questa grande vicenda del libero progresso umano , nella quale rispetto e riconoscimento emergono spontanei , mentre si lavora , ciascuno a proprio modo , ad escludere cose mediocri , per fare posto a cose grandi . 
Il motivo che più amareggia e offusca la speranza di questi giorni è la constatazione non tanto della divisione , quanto di una divisione sottolineata e difesa dalla forza brutale ed ingiusta ; 
della violenza aperta e di quella paurosamente tramata nell’ ombra e non per contrastare altra violenza cristallizzata e potente , ma proprio per contestare la libertà , nella quale si cammina verso il superamento di un passato finito e l’ apertura di nuovi e più ampi orizzonti . 
C’ è , soprattutto in questi giorni , del male personale e sociale da sradicare e del bene , visibile o , com’ è più probabile , non visibile , da esaltare . 
Ma c’ è , in tutta evidenza , lo squallido spettacolo della violenza , sempre meno episodico , purtroppo , sempre più finalizzato alla degradazione ed all’ imbarbarimento della vita , di fronte al quale è nostro dovere prendere posizione . 
Ne sono corrose le basi della convivenza civile ed è messo in causa lo Stato . 
Restaurare lo Stato , rispettoso dei diritti ma intransigente contro ogni violazione e specie quelle che toccano la vita democratica , è un’ inderogabile esigenza politica , da attuare con il minor numero possibile di parole ed invece con fatti stringati , come i tempi stringenti richiedono . 
Si chiamano in causa utili convergenze delle forze politiche sulle quali è doveroso portare l’ attenzione con grande serietà e responsabilità . 
Ma tutto questo non sarebbe appropriatamente evocato nel giorno di Pasqua , mentre la gioia della liberazione è fortemente attenuata da incredibili contestazioni dei valori della convivenza , se si trattasse solo di un fatto politico che richieda un attento ripensamento nel suo proprio ambito . 
Ma c’ è di più , che siamo posti dinanzi ad un fatto allarmante che va cancellato essenzialmente nel nostro spirito ; 
un segno vistoso di quella inammissibile vecchiezza , di quella insopportabile stortura , di quell’ offesa all’ umanità , per sradicare le quali , tra l’ altro , è stato pagato un così alto riscatto e reso possibile un consolante annuncio di salvezza , di dignità , di libertà e di pace . 
[ Discorso a Bari sulla situazione politica ] 
« Nello sforzo di corrispondere con la propria iniziativa alle necessità della società italiana e scongiurare un ulteriore aggravamento della situazione , la Dc si muove in armonia con la propria ispirazione ideale ed in attuazione degli indirizzi politici fissati nelle sedi proprie dal partito » . 
« Ciò non impedisce naturalmente che abbia rilievo e sia guardato con la dovuta attenzione il confronto iniziato con altri partiti e che proseguirà con giusta sollecitudine . 
La vita politica perderebbe di significato , se , pur restando fermi alcuni punti essenziali , non si tenesse conto gli uni degli altri e non si cercasse di delineare , se essi sono in effetti configurabili come è auspicabile , punti di vista comuni per quanto riguarda i problemi del paese . 
Nell’ attuale momento queste convergenze vanno verificate con grande serietà e quindi anche con quel realismo che è atto di rispetto verso i cittadini e garanzia di successo dell’ azione politica » . 
« Acquisire in tal modo la certezza che si vuol percorrere , perché se ne è riscontrata la validità , un certo cammino , è un fatto importante e fondamento di reciproca doverosa lealtà . 
Mentre così si promuove nei limiti del possibile , una qualche forma di unità assai utile nella presente situazione , è doveroso preservare anche l’ unità del partito e dell’ elettorato intorno alla Dc » . 
« A tal fine le decisioni debbono maturare , non attraverso illuminazioni solitarie , ma in un impegnato dibattito il quale si svolga , nel segno della ragionevolezza , della lucidità , del coraggio e della fiducia in se stessa della Dc » . 
Ma più che mai in passato – ha aggiunto Moro – nel momento in cui si giocano carte importanti « la Dc dev’ essere forte e compatta , capace di assumere tutte le responsabilità che incombono su di lei quale forza che non ha mai attenuato la sua capacità di dialogo con il Paese » . 
Dopo aver ricordato che « lo spazio in cui ci muoviamo è più ristretto » e che l’ appello rivolto dalla Dc alle forze intermedie per la collaborazione non è stato raccolto , Moro ha detto che , per superare queste difficoltà , occorre , da parte di tutti , « originalità , unità e chiarezza di indicazioni politiche » . 
Il presidente della Dc ha voluto chiarire il senso del suo discorso di Firenze . 
« Non vedo cosa c’ è di strano nel cercare un minimo di aggregazione , naturalmente nella salvaguardia della nostra originalità ; 
nel cercare quel tanto che ci permetta di fronteggiare le esigenze del momento politico » . 
« Bisogna vedere quale grado di coesione , senza compromissioni , può essere raggiunto per fronteggiare le difficoltà del Paese » . 
Esiste , quindi , un’ iniziativa volta alla ricerca , « d’ una possibile convergenza in ordine ai gravi problemi attuali » ; 
ed è un’ iniziativa che « va condotta avanti con giusta sollecitudine , con grande saggezza , con serietà e realismo » . 
In particolare con realismo , per non abbandonarsi « ad alcune cose fantasiose che non stanno nella realtà di oggi » . 
Né – ha voluto aggiungere – « si può promettere tante cose che poi non si riesce a realizzare » . 
Bisogna , al contrario , avviare « una seria indagine » per agire con « prudenza e realismo » nel momento che stiamo vivendo e non soltanto noi in Italia . 
« Se l’ unità ci sorreggerà – ha detto Moro concludendo – potremo presentarci all’ esterno dicendo cosa possiamo fare . 
Se ci presenteremo come forza perennemente di garanzia , garantiremo l’ avvenire democratico della nazione , riaffermando ancora una volta un dato storico : 
quello della Dc nucleo centrale ed insostituibile della vita democratica del nostro Paese » . 
[ Alla Dc di Gravina e Andria ] 
Parlando ad Andria Moro ha dato una risposta chiara e precisa alle preoccupazioni circa i tentativi in atto « anche ai livelli locali » di « forzare certe soluzioni politiche » che in pratica si traducono in astiosi atteggiamenti punitivi verso la Democrazia cristiana . 
Prendendo lo spunto della presenza a Gravina dell’ ex senatore Genco , « amico di tante battaglie per oltre trent’ anni , anche nell’ Azione Cattolica » , Moro è riandato ai tempi dell’ immediato dopoguerra , a quanto la Dc ha fatto per la rinascita e il progresso civile ed economico del Paese . 
Oggi molti « immemori » dimenticano il lungo cammino percorso , dimenticano l’ esperienza « largamente positiva » della Dc . 
Certo – ha aggiunto Moro – c’ è qualcosa « da rivedere e correggere » e lo stiamo facendo con grande franchezza . 
« Ma non possiamo permettere che si colpisca il nostro partito , che si portino attacchi alla Dc da tutte le parti e non solo dall’ estrema sinistra » . 
Uno dei punti fermi per Moro è quindi la difesa della Dc , della sua storia e dei suoi uomini , del suo modo di essere nella vita nazionale . 
« Dobbiamo superare questo momento difficile , combattere la violenza che come un tarlo rode la nostra società . 
Ma questa violenza è frutto della nostra presenza nel paese e non ancora d’ una piena presenza della Democrazia cristiana ? 
O non è forse la violenza il frutto deviante di alcuni insegnamenti o di impostazioni che non appartengono certo al nostro patrimonio ideale ? 
Forse la violenza può legarsi a qualche altro filone di pensiero , ad un concetto della libertà diverso da quello che ha la Dc » . 
Moro è passato ad un breve esame dell’ attuale situazione politica , contestando certi « facili critici » che chiedono alla Dc cosa abbia fatto dopo le elezioni del 20 giugno . 
« Ci rivolgono parole minacciose , mentre invece dovrebbero essere di apprezzamento per il miracolo che la Democrazia cristiana ha compiuto , andando comunque avanti senza l’ apporto di maggioranze reali , muovendosi ed operando tra l’ indifferenza delle altre forze politiche » . 
Per contrastare questi comportamenti Moro ha esortato « a celebrare ancora di più » in questi momenti « l’ unità della Dc » , a non farsi vincere dalla stanchezza e dall’ incomprensione che sono le armi sulle quali altri contano per effettuare il « sorpasso » . 
Invece l’ opinione pubblica deve venirci incontro – ha aggiunto Moro – sostenere la nostra azione « che è quella di tutta la Democrazia cristiana tesa a ricercare una qualche forma di unità e di collegamento per risolvere i problemi del Paese » . 
« Stiamo andando a questa ricerca con estrema ponderazione , dicendo che non faremo nulla che non sia consentito . 
Se ci chiedessero , invece , quello che non possiamo dare , se fossero proposti compromessi inaccettabili per noi , cose deformanti , è chiaro che non potremmo sottoscrivere » . 
Rivolto , infine , ai giovani « che il 20 giugno si sono avvicinati numerosi alla Dc » Moro ha affermato che il suo partito considera e valuta attentamente la nuova realtà che si fa avanti . 
È una realtà che voi giovani « dovete portare nel partito » , perché venga interpretata ed incanalata nel rispetto dei valori e dell’ immagine tradizionale della Dc e del suo costante impegno « ad essere ancora in prima linea in difesa ed al servizio della democrazia , della libertà e del Paese » . 
[ Discorso a Mantova ] 
Cari amici , ero davvero lontano dall’ immaginare che avrei dovuto parlare questa sera di fronte ad una delle più imponenti assemblee di democratici cristiani che io abbia visto nel corso di tanti anni di lavoro per il partito , e questo vi dica quanto io sia piacevolmente sorpreso per questa grande folla di democratici cristiani , quanto sia felice di constatare in tal modo la vitalità del partito nella vostra provincia e , in genere , la vitalità , la fierezza , la prontezza del partito in uno dei momenti certamente , come è stato detto , più difficili della sua storia . 
Non è frequente un incontro come questo fuori della campagna elettorale , quindi è titolo di onore per voi di averlo organizzato , ma è un segno il fatto che esso sia riuscito nella continua prontezza e vigilanza alla Democrazia Cristiana . 
Qualche volta , è vero , ci siamo un po’ troppo fidati della grande mobilitazione di opinione pubblica che si compie nel corso di una campagna elettorale , certo atto mirabile . 
Ma il vero modo di presenza della Democrazia Cristiana nel Paese è questo vostro , cari amici , è una costanza di presenza democratica cristiana , giorno per giorno nella vita del Paese . 
Io vorrei cominciare a svolgere alcune osservazioni , alcune fra le tante che si potrebbero fare proprio ricordando , come il segretario provinciale ha fatto , il successo che noi abbiamo conseguito , nel corso dell’ ultima campagna elettorale e a confortarci nella constatazione che non si tratta di un episodio , per quanto di grande importanza . 
Vi sono i successi limitati , certamente , perché il corpo elettorale impegnato era ristretto , ma significativi conseguiti proprio in queste ultime giornate e conseguiti anche come abbiamo visto nella vostra provincia . 
Quindi non c’ è soltanto un momento felice della Democrazia Cristiana , c’ è un momento che si prolunga e che assicura una Democrazia Cristiana viva , autorevole , efficace , al servizio del Paese . 
Il 20 giugno , cari amici democratici cristiani , noi siamo riusciti ad ottenere una vittoria che ha , in qualche misura , sorpreso anche noi , ma che certamente ha sorpreso e deluso i tanti che hanno lavorato con immenso accanimento da tante parti per realizzare l’ obiettivo di una Democrazia Cristiana in declino , diventata quasi insignificante tra le forze politiche perché privata di quel primato che l’ ha caratterizzata nel corso di alcuni decenni . 
Si è lavorato contro di noi e non soltanto da parte di coloro che sono da sempre gli avversari dichiarati e puntuali della Dc ma anche da altre parti che pur sono sembrate nel corso di molti anni garantite felicemente dalla presenza di una forte Democrazia Cristiana che il largo consenso popolare ha posto a servizio di tutti gli italiani ed ha dato come garanzia a tutte le forze politiche . 
Abbiamo assistito all’ attacco violento , indiscriminato di certa stampa radicale , talvolta alimentata da compiacenti articoli della stampa internazionale , la quale , mostrando di conoscere poco bene il nostro Paese , mostrando di conoscere poco i meriti della Democrazia Cristiana , poco i rischi della situazione , poco il contributo insostituibile del nostro partito per la garanzia delle istituzioni , ha sovente concorso ad attaccare il nostro partito , a disconoscerne il carattere popolare , ad ignorare l’ insostituibile valore costruttivo della sua azione politica . 
Ci siamo , dunque , difesi contro tutti e si poteva temere che mancasse alla Democrazia Cristiana , di fronte a così violenta ed ampia contestazione , il successo di cui il Paese aveva bisogno per non essere pericolosamente disorientato . 
Invece la Democrazia Cristiana ha retto sotto la guida dell’ on. Zaccagnini , al quale in questo momento desidero rivolgere il mio , il vostro saluto ed il ricordo più affettuoso . 
Ha resistito , ha combattuto , si è impegnata , si è fatta riconoscere nel segno di quelle che sono le caratteristiche autentiche del nostro partito . 
Da un lato prospettando al Paese , ad un Paese preoccupato , ansioso , la onorevole continuità della nostra milizia democratica cristiana al servizio del Paese , la nostra più che trentennale tradizione di fedele lavoro ; 
dall’ altro dimostrandosi capace di sviluppare e garantire la libertà , di promuovere i mutamenti sociali richiesti da esigenze di giustizia , promuovere la solidarietà , raccordare fra loro le forze sociali , ad effettuare una sintesi politica che fin qui si è dimostrata la più valida , la più capace di costituire il cemento nel nostro Paese . 
Siamo stati accusati di malgoverno , siamo stati accusati quasi di avere prevaricato nell’ esercizio del potere , e sono state indicate le condizioni di crisi nelle quali il Paese si trova , quasi che esse costituissero l’ espressione della incapacità politica e della cattiva volontà della Democrazia Cristiana . 
Ragioni di crisi , cari amici , che certamente pesano su di noi che sono in qualche misura il risultato dell’ impetuoso sviluppo che si è verificato nel nostro Paese e che non sempre si riesce a fare svolgere in modo coerente senza che si creino alcuni nodi che poi debbono essere sciolti . 
Ma è una crisi , ricordatelo , di portata internazionale , è una crisi che colpisce Paesi ben più robusti che non sia l’ Italia ed è chiara nei Paesi dell’ Occidente per la natura del loro regime , mentre è presente oscuramente in altri Paesi che hanno un regime diverso . 
Per tornare a noi , questa crisi nasce da alcuni momenti di riassetto della vita del Paese , senza escludere che possiamo avere commesso , nella nostra lunga opera di governo , anche alcuni errori . 
Ma , certamente , è assurdo e ingeneroso addebitare le difficoltà del Paese alla Democrazia Cristiana , e dimenticare le responsabilità dell’ opposizione . 
Perché l’ opposizione ha potuto svolgere , come è naturale nel nostro regime di libertà , la sua azione e parlo soprattutto dell’ opposizione più agguerrita più efficace , quella comunista . 
Essa ha potuto incidere profondamente nel corso di trent’ anni nella vita del Paese e , diciamo pure , creando alcune ragioni di instabilità , alcuni momenti di distorsione . 
Essa ha potuto scavare , nel logico moto proprio delle opposizioni , alcune caverne che sono al di sotto della superficie e che qualche volta danno un senso di instabilità delle istituzioni . 
Io voglio ricordare , per essere doverosamente obiettivo , che , come è nella logica del sistema democratico , l’ opposizione contrastando , proponendo , chiedendo di riflettere ha anche contribuito criticamente ad alcuni importanti progressi conseguiti dal Paese che quindi sono in certa misura frutto della collaborazione dialettica tra maggioranza ed opposizione . 
Ma non possiamo , se vogliamo essere davvero obiettivi , dimenticare che le matrici di alcuni dei modi di essere preoccupanti della presente realtà italiana , sono da ricondurre ad una opposizione dura ed efficace come essa è stata condotta e ad alcuni momenti di incomprensione , ad alcune antiche indulgenze verso talune forme di violenza , contro le quali è importante che in questo momento siamo tutti uniti nella condanna , nella deprecazione . 
Certamente qualche cosa nel Paese in questi anni è stato compiuto che ha in qualche modo alterato l’ equilibrio della situazione così come lo aveva immaginato e realizzato la Democrazia Cristiana . 
Ecco , quando il Paese è stato chiamato a giudicare avendo dinanzi la più assordante campagna denigratoria che mai vi sia stata contro la Democrazia Cristiana , con questa vasta partecipazione di forze critiche , decise a liberarsi di quella che si soleva chiamare la pesante , insopportabile egemonia della Democrazia Cristiana , abbiamo potuto constatare che il Paese ha risposto bene , che il Paese ha respinto la indiscriminata denigrazione , che il Paese , lungi dall’ accettare questa idea della urgenza , di liberarsi di una Democrazia Cristiana soffocante , ha mostrato di avere bisogno e di volere ancora la Democrazia Cristiana . 
Ha dimostrato di credere che al di fuori della nostra presenza , al di fuori del nostro sostanziale buon governo , al di fuori della nostra sincerità democratica , al di fuori della mobilitazione delle masse cristiane al servizio della libertà , sarebbe mancato al Paese il punto fondamentale di equilibrio . 
Il nostro popolo ha mostrato di volere mantenere un certo margine di sicurezza come noi gli avevamo raccomandato nel corso della campagna elettorale , fattasi dicevo dianzi , nel nome della grande tradizione democratica cristiana , nel nome della continuità , ma fatta anche in nome delle cose nuove che emergono nel Paese , in nome della nostra responsabile consapevolezza di quel che cambia e che deve essere compreso con quella sapienza , con quella attenzione che nelle varie svolte della nostra storia hanno caratterizzato l’ opera della Democrazia Cristiana . 
Il Paese ha risposto alla nostra richiesta di riconfermarci la fiducia e di conservare un margine di sicurezza , una certa distanza tra la Democrazia Cristiana e il nostro avversario tradizionale il Partito comunista , mentre altri puntavano al superamento della Democrazia Cristiana . 
Noi abbiamo raccomandato di tenere integro il nostro primato e il nostro primato è restato in condizioni certo nuove e difficili ; 
ma la Democrazia Cristiana è rimasta il primo partito del Paese . 
Le nostre iniziative , il nostro modo di presenza , le garanzie che potevamo offrire sono state presenti nella coscienza del Paese . 
E questo è importante tenere presente in questo momento ! 
Vorrei dire prima di tutto che è nostro dovere e compito conservare oggi il primato della Democrazia Cristiana . 
Come potrebbe essere oggi contestato questo primato consacrato dalle elezioni del 20 giugno e riconfermato in modo significativo ancora nelle ultime settimane ? 
Potrebbe essere contestato se si verificasse una dispersione nel nostro elettorato , se due cose essenziali fossero in qualche modo messe in discussione : 
la unità del partito e la unità dell’ elettorato intorno alla Democrazia Cristiana . 
Volete che non vi sia qualcuno che lavori oggi per contestare e disperdere , in qualche modo , il risultato conseguito nelle elezioni del 20 giugno ? 
Volete che non lo si faccia soprattutto avendo presenti le difficoltà di fronte alle quali il Paese si trova , la Democrazia Cristiana si trova , tali da mettere a dura prova la nostra capacità di iniziativa e di controllo della situazione ? 
Queste forze che si muovono per creare confusione , sfiducia e dispersione nell’ elettorato della Democrazia Cristiana , sono all’ opera . 
Sembra che , riprendendo alcune passate polemiche ci si ammonisca , cari amici , di stare bene attenti perché i voti che sono stati dati alla Democrazia Cristiana , i consensi che sono stati manifestati e che hanno rifatto di noi il partito del primato in Italia , potrebbero allontanarsi da noi se noi non tenessimo fede ai nostri impegni , alle nostre impostazioni , alla nostra funzione nella vita del Paese . 
Certo , ogni partito deve essere attento a meritare e anche noi , forse soprattutto noi , ma non pensiamo , noi democratici cristiani , di venir meno alle ragioni essenziali della nostra presenza nella vita nazionale , a quel modo di essere , a quella interpretazione della realtà , a quella concezione dell’ uomo , della società , della solidarietà , a tutte quelle cose che sono caratteristiche della Democrazia Cristiana , in nessun modo , di tradire gli ideali del nostro partito . 
Tuttavia vi sono alcuni i quali guardano alla situazione presente e sembrano volere contestare alla Democrazia Cristiana non si sa bene quale deviazione di fronte al nostro fermo impegno di garantire la libertà e di essere alternativa ideale nei confronti del Partito comunista . 
Si contesta alla Democrazia Cristiana di non aver fatto in questo periodo qualche cosa che essa era da sola nella impossibilità di fare , si contesta alla Democrazia Cristiana , levando un dito ingiustamente ammonitore , di essersi trovata nella necessità di accogliere un certo atteggiamento del Partito comunista nei confronti del governo , un atteggiamento cioè di non ostilità . 
Ma non si tiene presente la situazione di fondo nella quale noi ci siamo trovati e di cui sentiamo quotidianamente il disagio . 
La verità è che i partiti che sono stati a vario titolo tradizionalmente alleati della Democrazia Cristiana e che hanno in qualche caso inspiegabilmente alimentato nella campagna elettorale la polemica contro la presunta soffocante egemonia della Democrazia Cristiana , questi partiti , dopo le elezioni , si sono ritirati sull’ Aventino , hanno dato un appoggio assai misurato al governo , ancora una volta nel segno della non ostilità , nel segno dell’ astensione , hanno per così dire , fatto prevalere in modo pericoloso le ragioni di indifferenza , di non impegno sulle ragioni di solidarietà che erano felicemente , invece , prevalse nel corso di tanti anni . 
Il partito della Democrazia Cristiana , pur con il mandato di fiducia conseguito , con il significativo primato che si è aggiudicato , non è stato in condizioni di costituire una maggioranza democratica nel senso tradizionale , la quale valesse non a costituire , ma a sottolineare l’ autonomia della Democrazia Cristiana e , del resto , di altri partiti democratici nei confronti del Partito comunista . 
Questa è la situazione di fatto nella quale noi ci troviamo ed è una situazione certamente pericolosa nella quale maggiormente dobbiamo apprezzare il riaffermato primato della Democrazia Cristiana , perché se non abbiamo potuto costituire una maggioranza , almeno abbiamo questo punto di forza , questa ragione di riferimento , questo motivo di fiducia per il Paese . 
La situazione sarebbe stata certo assai più grave se non avessimo avuto tutta intatta la nostra forza ; 
resta tuttavia una situazione difficile , per questa caratteristica , allarmante , disorganicità del nostro schieramento politico , per la fluidità che caratterizza i rapporti fra i partiti mentre in questa fluidità emerge in una posizione nuova il Partito comunista . 
Dobbiamo constatare con senso di responsabilità , ferma restando la nostra posizione di partito profondamente e polemicamente diverso nei confronti del Partito comunista , dobbiamo constatare che questo partito ha assunto , con l’ astensione in questo momento e in presenza di questa disorganicità delle forze politiche , un atteggiamento non ostile al governo , del resto operoso dell’ on. Andreotti , un atteggiamento non ostile in linea con questa situazione che si è determinata , direi , con lo stato di necessità che si è riscontrato ed anche con la gravità della situazione del Paese . 
Naturalmente io so bene e noi democratici cristiani sappiamo bene , che il Partito comunista tiene questo atteggiamento anche in considerazione di propri disegni politici , di proprie prospettive di presenza e di influenza nella vita politica italiana , ma questa giusta considerazione non può esimere dal considerare come la situazione del Paese in questo momento , nelle caratteristiche che abbiamo delineato , nella mancanza di uno schieramento democratico maggioritario coerente , in presenza di una crisi economica ed istituzionale allarmante , renda difficile ad un partito che non voglia distruggere e spaccare il Paese , che non voglia condurlo alla rovina , di portare fino in fondo la sua azione di oppositore . 
Ci sono stati dei momenti , e lo ricordavo prima , della nostra storia nei quali lo scontro politico nell’ ambito del gioco democratico è stato durissimo , ma erano quelli momenti nei quali vi erano dei margini di sicurezza e quindi la dialettica politica poteva presentarsi anche in forma estremamente pesante . 
Attualmente , nel Paese c’ è una fragilità delle cose , c’ è un momento di transizione , c’ è un momento di difficoltà che richiedono da tutti senso di responsabilità , che inducono a non portare l’ opposizione e la contestazione al di là di un certo limite . 
Io so che c’ è qualcuno che in una situazione come questa , naturalmente in piena buona fede , si domanda : 
se in considerazione del fatto che non esiste uno schieramento di forze positivo che si raccolga nella guida della Democrazia Cristiana , non convenga a questo , al nostro partito , di passare esso all’ opposizione e di lasciare governare , se possono farlo , coloro i quali si sono rifiutati di costituire un robusto schieramento politico . 
Ma anche per noi io credo vale la stessa considerazione : 
chi può credere che nel nostro Paese , in questo momento delicatissimo di svolta , quando sono aperti enormi problemi da risolvere potrebbe operare da oppositore senza che ciò determinasse gravissimi rischi per il Paese stesso ? 
Altra gente si domanda se ancora una volta in considerazione del fatto che non abbiamo alleati , ma partiti « indifferenti » , e non abbiamo in particolare alleato il Partito socialista che abbiamo cercato di coinvolgere per anni ed anni nella guida democratica del Paese , se così stando le cose non dovremmo rivolgerci al corpo elettorale . 
Si tratta di un’ altra eventualità allarmante perché nella presente situazione di crisi anche questo fatto avrebbe un effetto altamente destabilizzante per il Paese , che probabilmente non potrebbe affrontare questa prova mentre affronta le altre prove importanti dei problemi economici , sociali , istituzionali che sono aperti nella realtà politica italiana . 
Quindi , io credo che per parte nostra , per quanto dipende da noi , perché non tutto , ricordiamoci , dipende da noi , ma per quanto dipende da noi , dobbiamo evitare queste soluzioni estreme , dobbiamo fare il possibile per superare questo stato di crisi , questa situazione di necessità nella quale ci troviamo , con certo senso di responsabilità , di prudenza , di duttilità , di attenzione , di vigore con quelle che sono le caratteristiche proprie della Democrazia Cristiana . 
Dobbiamo cercare di rispondere alle urgenze della situazione in un modo costruttivo . 
Certamente , la situazione che si è determinata è per qualche aspetto una situazione nuova , e nuovo è questo parallelismo , in certo senso , tra l’ autonoma azione di non sfiducia del Partito comunista e la nostra posizione . 
Qualcuno , nello schieramento di sinistra , ritiene che questa sia una posizione comoda , di vantaggio per la Democrazia Cristiana e quasi pensa che noi vogliamo sfruttarla questa situazione , farcene un’ arma politica contro i partiti di sinistra . 
Non è questa , cari amici , una situazione comoda , non è questa una situazione di vantaggio . 
È una situazione che entro limiti rigorosi viene accettata in condizioni di necessità dalla Democrazia Cristiana , ma non è certo la posizione nostra , tradizionale , la più congeniale alla Democrazia Cristiana . 
Dobbiamo fare appello , e lo facciamo , al nostro senso di responsabilità di fronte a un Paese che affronta queste prove , ma non siamo certo in una posizione agevole . 
Ecco le difficoltà della situazione . 
E fin dove possiamo muoverci , fin dove possiamo andare ? 
Ci si domanda di stabilire dei contatti , di formulare insieme con altri dei programmi di governo , in relazione all’ emergenza nella quale ci troviamo , che siano utili al Paese . 
E noi , come sapete , per senso di responsabilità non abbiamo rifiutato qualche scambio di vedute , in vista della prospettiva di dare un contenuto più organico all’ azione di guida che il governo in questi frangenti compie . 
Ma abbiamo detto e ripetiamo , che tutto questo va fatto osservando certi limiti e noi potremmo immaginare di sviluppare talune utili intese programmatiche , al di là del loro ambito fino a configurare delle globali alleanze politiche . 
Come si affronta , cari amici , una situazione come questa nella quale vi sono alcune situazioni di necessità da fronteggiare ma vi sono anche limiti insuperabili ? 
Queste situazioni si affrontano avendo ben presente nella nostra coscienza , e facendo presente alla coscienza del Paese , quello che è la Democrazia Cristiana , quello che mai cesserà di essere la Democrazia Cristiana . 
Se qualcuno , partendo dalla situazione di necessità che ci costringe in qualche modo , pensasse che noi siamo cambiati si sbaglia . 
Noi potremo firmare con onore , cioè sulla base del realismo , della serietà e nell’ interesse del Paese , alcune intese programmatiche , solo se avranno il segno della presenza e della influenza della Dc . 
Ho parlato di intese programmatiche e ho escluso qualsiasi alleanza di carattere politico . 
Ricordiamoci , e ricordiamo agli altri , che la Dc è un partito diverso , è un partito in alternativa ideale col Partito comunista . 
Siamo un partito diverso , vogliamo vivere la nostra diversità , vogliamo vederla garantita questa diversità nel contesto politico italiano , vogliamo che la gente in Italia ci riconosca per quello che noi siamo , per quello che noi vogliamo continuare ad essere , credendo nelle stesse cose , avendo presenti gli stessi valori , intendendo assolvere la stessa funzione di sintesi sociale , intendendo essere garanzia di libertà , garanzia di pluralismo nel Paese come siamo stati sempre . 
Non si deve in nessun modo dubitare che la Dc non intenda rispettare pienamente la sua tradizione e , quindi , ricordiamolo , cari amici , in questo momento , quello che noi siamo . 
Ricordiamo la nostra natura di partito popolare , ma con la nostra vocazione popolare , sappiamo essere diversi dalla tradizione e dalla caratterizzazione popolare di altri partiti . 
Noi aderiamo agli interessi del Paese , delle categorie sociali , nel segno della libertà , nel segno del pluralismo , nel segno del rispetto dei valori umani , queste sono caratteristiche proprie della Dc ma non ci impediscono di operare nella realtà popolare del Paese , non ci mettono nel margine dei privilegiati , bensì ci fanno sensibili , sulla base della nostra ispirazione e dei nostri valori umani , a quelle esigenze di elevazione , di partecipazione , di libertà , di non discriminazione , di riscatto che sono propri di un movimento popolare , cristiano , umano come vuol essere il movimento della Dc . 
Abbiamo alcuni valori che ci sono cari e li abbiamo difesi , anche da ultimo , con una partecipazione compatta del partito , la più imponente mobilitazione che vi sia stata , con una Dc compatta a difesa della vita . 
Ecco un valore distintivo che ci ha allontanato da altri , in una lontananza necessaria , doverosa , se si doveva mantenere fede a questo supremo valore , ecco un fatto caratterizzante nel quale non vi è stato alcun cedimento e lo richiamo , non solo per il suo significato in sé , ma perché indizio della profonda radice della Dc , perché significa che in noi si esprime un certo modo di civiltà e noi non possiamo , come democratici , avere certamente la pretesa di limitare la cittadinanza ai valori nei quali crediamo . 
Vi sono difficili e penosi dibattiti politici ma in essi portiamo integra la nostra visione dell’ uomo e del mondo . 
Siamo il partito della libertà e quindi il partito della tolleranza , il partito della non violenza , il partito che difende la libertà e la pace con le armi della legge , con il potere dello Stato . 
Lo ricordiamo in questo momento mentre , ancora una volta una violenza misteriosa , assurda , inaccettabile si presenta nella vita italiana a turbare gli spiriti , a colpire coloro che servono lo Stato , garantiscono la comune libertà . 
Momento estremamente difficile nel quale debbono essere affinati giorno per giorno gli strumenti necessari per combattere la violenza . 
Ma nessuno strumento tecnico , per quanto importante , indispensabile , urgente esso sia , e penso che la urgenza nell’ apprestamento di questi strumenti debba diventare anche maggiore , servirebbe ancora , se non vi fosse il sostegno di un’ opinione pubblica che riaffermi il valore supremo della libertà e della tolleranza nella vita civile . 
In questo schieramento , da sempre , siamo noi nella prima fila , noi che mai abbiamo avuto indulgenza per qualsiasi forma di violenza , che mai abbiamo scusato o compreso in qualche modo , la violenza ma abbiamo sempre recisamente combattuto contro la violenza per la libertà delle nostre istituzioni . 
Ecco , una presenza ancora una volta indispensabile , con riferimento specifico ad un momento di crisi , ma in rapporto a tutta questa situazione di crisi del Paese , di incertezza , di bisogno di orientamento , in relazione a queste strutture da rinnovare e da consolidare , in rapporto ad un’ economia da risanare , giorno per giorno , con il sacrificio di tutti , ma soprattutto con il sacrificio di chi ha più possibilità , certamente , di sacrificarsi e più dovere di fare . 
È in rapporto a questo insieme problematico della nostra socialità che occorre una presenza vigorosa e fedele della Dc . 
Cari amici , quando parliamo di novità , come ne abbiamo parlato , dobbiamo tenere presente che vi sono le novità positive da capire , il vigore della società civile , la volontà di partecipazione , l’ affermazione crescente del valore della persona . 
Son tutte cose che dobbiamo fare nostre con quella pieghevolezza , quella capacità di comprensione , quella duttilità , quella capacità del nuovo che da sempre sono stati caratteristici della Dc . 
Ma accanto a questi fatti positivi vi sono alcune deviazioni , vi sono alcuni risvolti negativi , vi sono delle cose nuove che bisogna certamente anche capire , ma che bisogna correggere e quindi curiamo , cari amici , con la garanzia della libertà , con la garanzia della persona umana , contro un collettivismo soffocante , curiamo il pluralismo ed insieme l’ unità del nostro Paese . 
Senza di noi , cari amici , non vi è in Italia autentico pluralismo perché senza di noi mancherebbe quella ispirazione originaria che , fin dalla Costituente , ci ha fatto sostenitori di un autentico pluralismo nella società , nelle istituzioni , nel modo di concepire la vita . 
Ricordiamoci che senza di noi neppure sarebbe assicurata la sintesi politica , quella unità del Paese , che è da raggiungere non attraverso i mezzi della costrizione soffocante , ma attraverso la via del pluralismo che si compone nella sintesi politica e garantisce così l’ unità del Paese . 
Contro le dispersioni pericolose , come contro le costrizioni soffocanti , c’ è la nostra capacità di stabilire centri molteplici di potere e di influenza , ma insieme la nostra capacità di raccoglierli nella unità dell’ Italia . 
Questa unità nella libertà noi l’ abbiamo garantita fin qui , e l’ abbiamo garantita alla luce di quella ispirazione cristiana che senza bisogno di alcuna investitura , senza immaginare alcuna investitura , ha favorito quella grande mobilitazione popolare nella libertà che è stata compiuta nel corso di trent’ anni , quella mobilitazione popolare che ha presidiato il nostro Paese , ne ha consentito lo sviluppo , ne ha indicato i traguardi umani , ha assicurato grandi valori umani e sociali . 
Questa mobilitazione è servita a tutti , è servita al Paese . 
Bisogna che essa continui nella situazione presente con i suoi elementi di incertezza , di perplessità , di necessità , di disorganicità e io capisco bene qualche vostra preoccupazione . 
Ma volete che non sia nostra questa vostra preoccupazione , mentre ci muoviamo con senso di responsabilità ? 
Ma qual è la difesa contro una realtà politica difficile e aspra se non ancora la nostra presenza , la nostra forza , la nostra intatta capacità di mobilitazione civile nella libertà e nella unità del Paese ? 
Ancora una volta , siamo qui a difendere il pluralismo , a difendere la persona , a difendere i valori umani ed è per questo che intorno a noi si sono raccolte nel segno della libertà grandi masse popolari e ci hanno consacrato come il più grande partito italiano . 
Facciamo in modo , cari amici , a dispetto delle difficoltà , ma con la nostra forza d’ animo , con la nostra lucidità , con il nostro coraggio , con la nostra fiducia in noi stessi , di raccogliere ancora una volta grandi masse di popolo intorno a noi per assicurare un avvenire di libertà , di giustizia e di pace al popolo italiano . 
[ Al congresso del movimento giovanile democristiano ] 
La vitalità di un partito si misura soprattutto sulla sua capacità di parlare ai giovani , di persuaderli , di impegnarli a sostenere , sia pure nelle posizioni più avanzate , la sua visione del mondo ed il suo progetto di convivenza civile . 
La larga fiducia accordata dai giovani al partito , anche nelle condizioni decisamente sfavorevoli dell’ ultima campagna elettorale , è una garanzia contro il temuto inaridimento del partito e la sua affermata insufficienza ad assolvere una funzione determinante nella storia del Paese . 
È un fatto importante che i giovani vivano con consapevolezza , impegno ed entusiasmo la loro esperienza politica in un momento così difficile per l’ Italia come per la Democrazia Cristiana . 
Ma non si sceglie il proprio momento né si ha diritto nella vita a cose esaltanti . 
Così oggi i giovani democratici cristiani impiegano il calore e la dedizione propri della loro età nel fronteggiare puntigliosamente e consapevolmente le difficoltà ed i disagi che trovano sul loro cammino . 
Sono difficoltà e disagi che anche noi riscontriamo , che emergono dalle cose , che solo un cieco esclusivismo potrebbe immaginare possano essere per incanto rimossi . 
In Italia ci siamo noi con la nostra forza , la nostra possibilità , le nostre responsabilità . 
Ma ci sono anche gli altri , ai quali dobbiamo guardare , pur nella nostra diversità gelosamente salvaguardata , con rispetto , con realismo , con senso di responsabilità . 
Gli stessi , del resto , che richiediamo per noi . 
I punti di contatto sono oggi certo più limitati che in passato , con riguardo sia alle forze politiche ora in gioco , sia all’ atmosfera di diffidenza e di lontananza che caratterizza i rapporti con partiti tradizionali nostri alleati . 
Evidentemente si devono sciogliere con pazienza e senso di responsabilità questi nodi avendo presenti da un lato la nostra tradizione e il compito che ci è stato affidato con un atto di fiducia dell’ elettorato , con un atto di fiducia cui non possiamo venir meno , dall’ altro la stretta nella quale ci troviamo e le necessità del Paese , alle quali non possiamo non essere sensibili . 
Sulla base della unanime risoluzione della nostra Direzione , noi cerchiamo con ogni scrupolo convergenze tali da rafforzare , per comune senso di responsabilità , la guida del Paese e da evitare insieme confusioni e sbandamenti , che toglierebbero ogni efficacia risolutiva ad intese che fossero andate al di là di quello che può essere capito ed accettato dalla grande opinione pubblica e non solo , certamente , nostra , ma di qualsiasi parte . 
Io mi rendo conto del limite che questo stato di cose comporta ed in ispecie avendo presente la delicata situazione che , non solo sul piano politico , ma già su quello psicologico , caratterizza questo momento storico . 
Ma non si possono semplificare le cose che sono complesse , ridurre il significato di diversità così lungamente sottolineate , rendere facile e rapida quella confluenza su posizioni armonizzabili e armonizzate che ci viene richiesta . 
Sarebbe presuntuoso , da parte nostra , lanciare lo sguardo troppo lontano e delineare con assoluta chiarezza un avvenire che si viene costruendo , tra tante contraddizioni e disagi , in qualche modo al di là della nostra previsione e determinante influenza . 
La preoccupazione è grande e noi la condividiamo tutta intera . 
Tocca a noi dire che terremo con fedeltà ed onore la nostra posizione in campo , forti dei nostri ideali , ed attenti a tutto quello che da altre parti possa essere offerto ad una valutazione e decisione comune nell’ interesse del Paese . 
Non possiamo predeterminare l’ intreccio delle connessioni che possono stabilirsi , come risultante di molteplici dati ed esigenze e la fisionomia complessiva che potrà assumere il vertice del Paese nel domani immediato e non immediato . 
Possiamo dire invece , e desideriamo dirlo insieme con voi , giovani democratici cristiani , quale sarà il senso e il valore della nostra presenza nella intricata situazione del Paese ed il carico delle responsabilità , che , guardando esclusivamente a noi stessi , siamo chiamati a portare e siamo disposti a portare . 
Noi rispondiamo soprattutto di noi stessi . 
Certo in quello che avverrà nel Paese sarà riconoscibile , quale che sia , la nostra posizione , la nostra presenza e la nostra influenza . 
Sarà nostro compito di effettuare , nel modo più corretto ed efficace , il condizionamento di cui il corpo elettorale ci avrà reso capaci e nella misura in cui ce l’ avrà reso possibile . 
Ma , ferma sempre la nostra lealtà , la nostra posizione non sarà definita compiutamente nell’ ambito delle collaborazioni , pur importanti e ricercate , che avremo potuto stabilire . 
Il significato di esse non potrà certo essere disconosciuto , ma non potrà esservi , nell’ attuale stadio dell’ evoluzione politica , una sorta di mistica delle alleanze , che conduca ad immaginare , come qualche volta è avvenuto in passato , ad una qualificazione politica derivante , in modo preminente , dall’ accostamento , ritenuto appropriato , ad altre forze politiche , in una parola da formule di governo . 
Questa impostazione sembra essere , oggi soprattutto , per noi come probabilmente per altri , troppo costrittiva ed angusta . 
Dobbiamo pensare di obbedire certo alle esigenze delle situazioni storiche , ma a patto di essere sempre più noi stessi . 
Nel chiederci conto di come si è operato insieme , si deve tener conto della necessità . 
Nel chiederci conto di come , con quale spirito , con quali ideali siamo stati sulla scena politica , si stabilisce un essenziale rapporto fiducioso con noi e si chiede il segno della nostra identità . 
È quest’ ultima dunque che , nel corso mutevole degli avvenimenti , pur essi certamente di grande importanza , non deve mai essere perduta di vista . 
Per quanto siano grandi il peso della tradizione e dell’ esperienza , essa non è mai compiutamente definita e si è chiamati perciò continuamente a delinearla , utilizzando la memoria e confrontandosi con la realtà sociale e politica e con le altrui reazioni e proposte . 
A chiarire il significato attuale della nostra presenza nella vita nazionale , pur sempre nel solco della tradizione , sono chiamati a concorrere in modo tutto particolare i giovani democratici cristiani . 
Non è certo senza una profonda motivazione che il mondo giovanile non ha disertato , in un momento così polemico e problematico , l’ azione culturale e politica della Democrazia . 
Voi certamente sentite , nell’ atto in cui si dà inizio ad una nuova fase del movimento giovanile , che accanto ad altre idee rispettabili e capaci di sollecitare una risposta positiva nel Paese , vi sono le idee democratiche cristiane , una libertà e dignità ancorata ad una peculiare visione del mondo , un collegamento essenziale delle persone , un senso comunitario della vita su base personalistica e non organica , una grande varietà ed originalità della vita , un patrimonio insomma di valori umani nel quale si riconosce una così vasta parte del popolo italiano e che fa da efficace bilanciamento e correttivo contro i rischi dell’ egoismo , del collettivismo , del burocratismo . 
Noi assumiamo l’ impegno di affermare e far valere queste cose e di garantire all’ Italia come abbiamo fatto in un lungo periodo della sua storia , una vita politica libera e aperta nel contesto europeo ed in una comunità internazionale interdipendente , ordinata e pacifica . 
Equilibri da rispettare 
Le rotture dell’ ordine pubblico , che si vanno susseguendo con ritmo allarmante , pongono gravi problemi alle istituzioni ed alle forze politiche , com’ è dimostrato , tra l’ altro , dalle iniziative di governo e dal dibattito tra i partiti , nel quale questo tema ha , bene a ragione , un’ alta priorità . 
S’ impongono scelte , ad un tempo , efficaci e rispettose del quadro costituzionale . 
Ma non si tratta solo di questo , poiché una situazione così deteriorata , e per tanti aspetti , richiede un profondo ripensamento sul piano etico e civile . 
Giustamente , politici di altissimo livello , come il senatore Saragat , hanno levato la loro voce per incitare al coraggio ed alla concordia e ridestare la coscienza della nazione . 
Tra i turbamenti della convivenza civile e gli atteggiamenti morali e sociali dell’ uomo il collegamento è strettissimo . 
Non potrebbero disconoscerlo gli uomini di buona volontà , quali che siano la loro fede e la loro milizia politica . 
E c’ è in Italia una crisi di valori , una crisi d’ inserimento e di disciplina sociale . 
Man mano , nell’ atto in cui perseguivamo un nobile disegno di elevazione umana , abbiamo raggiunto limiti , al di là dei quali c’ era , forse , appena intravisto , il pericolo di un forte deterioramento dell’ ordine economico , sociale , giuridico e politico . 
Certo non è tutto qui il panorama della nostra epoca . 
A fronte di gravi carenze vi sono fatti di impegno , di generosità , di rigore , di altruismo , di acuta sensibilità per ogni dovere . 
Ma è pur vero che esiste una grande inquietudine , che alte ispirazioni sono compromesse da ingiustificabili eccessi , che traguardi ambiti diventano inattingibili in ragione di un corrosivo spirito di contestazione e , in fondo , di chiusura in se stessi . 
Pur rispettando ogni manifestazione di pensiero ed affermazione di valore , e limitandosi ad esprimere qualche disagio per prese di posizione che feriscono la coscienza di molti , ci si può domandare , se tutto quello che viene prospettato , tutto quello che viene sperimentato sia esaminato criticamente , guardato nelle sue conseguenze , misurato alla stregua delle esigenze della vita di relazione e delle pressanti ragioni della coerenza ed armonia sociale . 
È poi davvero necessario ed utile dissacrare , come si dice con una punta di orgoglio , tutto quello che è nel patrimonio della nostra vita morale e civile ? 
Abbiamo salutato l’ emergere , estremamente vivo e significativo , di una società civile che mette in evidenza valori prima compressi , esalta l’ uomo , rivendica diritti e pone esigenze rigorose alla società politica , contestandone l’ esclusivismo e la cristallizzazione . 
Ma c’ è modo e modo di vivere questa esperienza e di secondare le spinte di progresso . 
Infatti vi sono ancora una volta equilibri da rispettare , assetti istituzionali da salvaguardare , esigenze di sintesi e di ordine da non disattendere . 
Altrimenti un movimento vitale , segno importante di tempi nuovi , rischia di essere distorto , fino a divenire , invece che una ragione di composta ed utile novità , un principio di confusione , uno strumento di disgregazione , un pericolo di instabilità e di indominabilità nella società italiana . 
Ad un eccesso criticabile di strutture verticali può allora subentrare un abuso della dimensione orizzontale . 
Alla riaffermazione , in sé sacrosanta , dei diritti della persona rischia di mancare l’ indispensabile contrappeso di una vigorosa consapevolezza dei doveri umani e sociali , che entrano a costituire , in modo essenziale , un giusto equilibrio di libertà ed autorità , elementi tutti , nel loro insieme , di un processo altamente dinamico , ma ordinato . 
All’ analisi può non seguire la sintesi , senza della quale l’ analisi comporta , invece che un arricchimento , com’ è suo compito , una esasperazione egoistica e cieca . 
Al grande valore della diversità può mancare il completamento del valore , altrettanto grande , dell’ unità . 
E l’ assetto istituzionale , nobilmente contrassegnato dal decentramento e dalla diffusione del potere , potrebbe non pervenire a quella giusta compattezza , che sia tutela dell’ eguaglianza , della giustizia , del vivere ordinatamente insieme . 
Alla spinta dell’ opposizione e della critica , principio indispensabile dell’ innovazione e del progresso , non farebbe riscontro una seria proposta alternativa capace di dare vita ad un nuovo ordine ; 
nuovo sì , ma un ordine , uno Stato che sappia essere , pur nell’ incessante riprodursi delle ragioni di cambiamento , un vero Stato e non l’ incerta espressione di un potere in realtà inesistente . 
Ed ora dobbiamo rilevare con amarezza che , nella contestazione di quello che viene chiamato spregiativamente il sistema , anche se esso è il sistema democratico , si finisce per non credere nella propria libertà creativa e per negare la libertà degli altri . 
È la violenza come alternativa disperata alla libertà . 
Se questi fatti , più o meno gravi , ma tutti significativi , avvengono sotto i nostri occhi , è segno che qualche cosa non ha funzionato , che si è andati al di là del segno , che l’ opera alla quale ci siamo accinti , per insufficiente autocontrollo , rischia di perdere il valore che ne sta alla base , offre spazio a fenomeni aberranti e giunge a mettere a repentaglio , con una disarticolazione generalizzata , la democrazia , alla quale vengono a mancare alcuni indispensabili e solidi pilastri . 
Non c’ è , in queste osservazioni , alcun segno di disperazione e di sfiducia . 
Siamo in tempo per cambiare , se ci pieghiamo a cogliere gl’ insegnamenti delle cose e ad ascoltare la voce della coscienza . 
Io non penso in nessun modo che si debba rinunciare al nuovo , al molteplice , all’ autonomo , in una parola alla libertà umana , economica , sociale e politica . 
Si tratta solo di bandire gli eccessi , assicurare i contrappesi , disegnare istituzioni complesse , ma armoniche , rispettare convinzioni ed ideali capaci di tradursi in austerità , arrestare la disgregazione del Paese ed il dilagare della violenza che ne è la più vistosa manifestazione . 
Certo c’ è da scavare ancora e tanto nella direzione della libertà che non è pienamente affermata . 
Ma è insieme necessario volere appassionatamente la tenuta dello Stato che abbia come base la dignità , la serietà e la responsabilità della persona . 
E non si può esigere che lo Stato adempia ai propri compiti , se tutti non fanno il loro dovere . 
Se lo sforzo armonizzante , al quale in questi giorni siamo chiamati , non ignorerà questa crisi , ma vorrà e riuscirà , per quanto attiene alle responsabilità nella sfera politica , a porvi rimedio , se farà prevalere , insieme con la libertà , le ragioni di unità e di rigore , per le quali la società si salva e va avanti , esso sarà stato realizzato su terreno solido ed avrà dato la più convincente dimostrazione della sua legittimità ed utilità . 
Credo che questo , tra altri , dovrebbe essere un importante elemento di giudizio . 
Azione politica che non divida 
Il corso degli avvenimenti per quel che riguarda l’ ordine pubblico , una lunga serie d’ incidenti gravi o gravissimi , sollecita le analisi , le valutazioni , le previsioni e , infine , le indicazioni dei rimedi . 
Particolare attenzione , com’ è naturale , è riservata a quelle manifestazioni di violenza che hanno uno sfondo ideologico e si collocano tra la lotta politica e quella armata . 
Nessuno certo sottovaluta la gravità del pericolo e la entità del turbamento per la vita nazionale . 
Vi sono tuttavia orientamenti diversi . 
Vi è chi pone l’ accento sulla grande opinione pubblica , espressa in partiti e sindacati , ma non solo in essi , la quale difende le istituzioni democratiche ed isola la violenza . 
Quest’ ultima dunque , pericolosa quanto si voglia , è destinata all’ insuccesso . 
Vi è chi invece , pur non sottovalutando , in nessun modo , la forza del consenso e la solidarietà civile che ne consegue , dimostra maggiore preoccupazione per l’ effetto destabilizzante e per gli esiti imprevedibili di un così grave attacco portato nel cuore dello Stato . 
Senza disconoscere le buone ragioni che giustificano l’ ottimismo , non posso però nascondere la mia apprensione per il logoramento cui sono sottoposte le istituzioni e le stesse grandi correnti ideali che credono nella democrazia . 
Conforta certo una reazione così immediata e priva di qualsiasi reticenza . 
Conforta la saldezza di uno schieramento che ha profonde radici morali . 
Ma si tratta , non lo si dimentichi , d’ incassare molti colpi , conservando la calma e il controllo di sé . 
Ma si tratta di continuare a credere nel valore delle istituzioni , mentre esse sono sottoposte a dura prova e ne risulta obiettivamente messa in gioco la funzione che è di contrastare con forza , con successo , qualsiasi arbitrio e di assicurare la pace sociale . 
Questa guerra di logoramento è dura da combattere . 
Io non dubito dell’ esito finale , ma certo sento viva la preoccupazione per l’ alto costo che un tale stato di cose comporta e per le distorsioni , sia pur solo temporanee , che possono prodursi sul piano psicologico e politico . 
Bisogna rispondere con vigore , con ponderazione e soprattutto con quella concordia che è naturale e doverosa , quando viene così gravemente messo in forse lo stesso fondamento della convivenza civile . 
In queste condizioni , a parte il compito che spetta alle istituzioni secondo un razionale ed organico disegno , il quale tenga conto di tutti i dati e di tutte le risorse che è possibile impiegare , non ci si può sottrarre a severi esami di coscienza . 
Il discorso sulle cause di ciò che accade è stato condotto a fondo . 
C’ è così una netta affermazione di responsabilità per attese deluse , per insufficienze di ordinamenti politici , per remore opposte all’ instaurazione di nuovi principi e valori . 
La democrazia ( pare d’ intendere , puramente formale ) non avrebbe operato efficacemente come fattore di progresso e si sarebbe venuto cristallizzando un sistema contro il quale , per la rilevata inefficienza di strumenti legali , la violenza , capace di tagliare tutti i nodi , sarebbe comprensibile e in qualche misura giustificabile . 
Ma , in verità , la democrazia , quando rispetti veramente le sue leggi , ha svolgimenti e risultati ineccepibili . 
Contrapporvi , soggettivamente , la violenza , significa sostituire con la forza l’ unico principio razionale secondo il quale si compie l’ esperienza sociale . 
Non si può mettere in discussione la democrazia , che è autentica espressione della volontà di tutti e strumento vivente per il rispetto dell’ uomo . 
Certo si può , decidendo , sbagliare , accettare un assetto e respingerne un altro , frenare o sospingere , restringere od allargare . 
Se ne può essere turbati . 
Ma quale criterio potrebbe legittimamente sovrapporsi al libero accordo sociale ? 
Senza dire che , se si tratta di limpide maggioranze , è difficile pensare che , alla lunga , ragioni meschine ed interessi particolari prevalgano su esigenze di carattere universale e che la giustizia sia tradita proprio dalla libertà . 
E chi del resto potrebbe disconoscere , nella multiforme partecipazione in atto nel nostro Paese , nel progresso economico e sociale , nel mutamento , come si dice , dei rapporti di classe , nel peso politico di sindacati e partiti , il raggiungimento di un traguardo , se non definitivo , importante nel processo di liberazione ? 
Può essere anzi lamentato qualche eccesso . 
Anch’ io , su questo stesso giornale , ho fatto un esame di coscienza ed ho trovato che , se spazi di libertà debbono ancora essere scoperti e valorizzati , è pur vero che un grande movimento storico si è svolto e che la nostra società è profondamente cambiata . 
Ma , nelle istituzioni e nelle coscienze , l’ impeto rinnovatore ha rotto alcuni equilibri e corroso ragioni morali e modi di convivenza civile . 
Mi pare di capire , senza disconoscere altre ragioni storiche , che per questo varco , la prepotenza ed il disordine hanno fatto irruzione , in misura e forma nuove , nella vita sociale , occupando lo spazio che una seria crisi , pur partendo dai più generosi propositi , aveva lasciato scoperto . 
Si tratta dunque , quale che sia il concreto giudizio che se ne dà , di cose che vengono da lontano e portano lontano . 
Una risposta amministrativa , per quanto indispensabile e urgente , non è dunque tutto quello che il nostro Paese è chiamato a fare . 
Una strategia contro la violenza , che non potrà mai prescindere da un discorso politico , è senza dubbio più articolata e complessa di quanto non appaia in termini di facile ottimismo e di fretta superficiale . 
Da questi fatti e da queste considerazioni si sono poi tratte , nella comprensibile passione di un momento emotivo , delle conclusioni in termini di iniziative politiche e di modi per fare esprimere l’ anima solidale del Paese . 
La prospettiva di un vasto ed impegnativo confronto dei partiti , del cui significato si va discutendo ancora in questi giorni , viene considerata come la risposta , necessaria e sufficiente , dinanzi al temibile aggravarsi della situazione . 
Ora non può certo negarsi il collegamento tra ordine sociale e guida politica . 
Bisogna però guardarsi dal generare l’ attesa di una soluzione radicale e rapida dei nostri problemi , i quali , proprio per essere in profondità , non sono suscettibili di rimedi così prontamente efficaci . 
Certo quello che è oggetto di dibattito oggi in Italia è estremamente serio , ha le sue ragioni , le sue prospettive ed anche i suoi rischi , qualora non si operi con saggezza e non si eviti di sorpassare limiti che non sono posti dall’ arbitrio , ma dalla forza delle cose . 
Una chiarificazione , perseguita e realizzata al vertice politico , nell’ atto in cui conduca ad un assetto compreso ed accettato , e coinvolga in modo appropriato le forze politiche , non può che creare un ambiente propizio per il superamento delle difficoltà del momento . 
Ma se per un qualche errore l’ opinione pubblica si dividesse , la solidarietà fosse compromessa , confusione e tensione regnassero nel Paese , non si sarebbe raggiunto un risultato apprezzabile . 
Delle conclusioni politiche sono dunque giuste , ma esse vanno tratte con la necessaria prudenza e misura . 
E tanto più devono agire con prudenza e misura , e senza pungoli artificiosi , coloro che hanno la responsabilità di intuire , proporre e guidare , e che non potrebbero essere sensatamente accusati di rendere complesso quello che , invece , è semplice . 
A parte il fatto che in politica ( dove le moltitudini sono coinvolte ) nulla è mai semplice e tutto invece complesso . 
Complesso anche se suscettibile di sviluppi positivi . 
[ Intervista per « CL . 
Litterae communionis » ] 
Domanda : 
È passato un anno dal 20 giugno , le elezioni del rinnovamento interno della DC ... Qual è oggi il suo problema più urgente ? 
Moro : 
Il rinnovamento , come si vede nel nuovo Parlamento , è già in atto . 
Tra l’ altro è stata tenuta l’ Assemblea organizzativa , i cui risultati saranno sottoposti al Consiglio nazionale . 
Il Movimento giovanile ricomincia a funzionare . 
Il problema più urgente è di conservare , in un passaggio estremamente difficile della vicenda nazionale , la compostezza dei militanti e degli elettori ed insieme la flessibilità propria di un partito che , sempre coerente con i propri principi , sa corrispondere alle esigenze del Paese . 
Esiste per la DC il problema di rendere chiaro il suo volto , la sua identità , cioè l’ ideale cui mira in una prassi ad esso coerente ? 
Moro : 
C’ è per tutti , e quindi anche per il nostro partito , un problema di credibilità , la quale non si ottiene una volta per tutte , ma si conquista giorno dopo giorno , nell’ azione politica , in quanto essa , nel suo svolgersi , sia chiaramente indirizzata a perseguire gli obiettivi per i quali si è chiesto e ricevuto il consenso dell’ elettorato . 
In questo momento di forti polemiche , di dissensi sociali , di pericoli per la stabilità del nostro sistema istituzionale , può non risultare abbastanza evidente il disegno democratico , di libertà e di progresso , che noi cerchiamo di attuare . 
Eppure è qui la vera Democrazia Cristiana e tocca a noi farla riconoscere . 
Dobbiamo avere perciò un’ autentica ispirazione ideale , fermezza nei principi , rigore morale nei rapporti interni ed esterni , un intenso dibattito politico , affinate strutture organizzative per un continuo dialogo con il Paese . 
Solo così riusciremo ad influire , come in passato , sull’ opinione pubblica ed a guidarla verso una viva esperienza di vita democratica . 
